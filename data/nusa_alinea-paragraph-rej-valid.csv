id,text,label
441,"Khotbah bilai Jum’at sanigê yo isainê mbahas masalah pêtingnê nak lêm idup bertêtanggo. Uku nak lêm têmi uk khotbah o nam mok tainê awêi ipê cao itê nam idup harmonis ngen têtanggo tê, jijai ngen têtanggo o itê nam mangêp si o kêluargo paok tê, mêak sapêi itê sêminggung perasaannê ngen itê nam bêbagiak jano bae ngen mêak kêmliak têtanggo tê o tunnê awêi ipê. Dêniênnê itê mêak miliak si o lok agamo jano kêrno masalah agamo o adeba masalah akidah mêmasing tun, uku pêrnêak têtanggo ngen tun luyên agamo tapi keme sêsamo hormat ngen têtanggo o, jijai keme coa pêrnêak madêak masalah agamo amên nguta sabênnê mêak ade dê coa snang, utuk tê nak lêm Islam itê kêmuwêt imên tê ngen itê kulo cao gêmêak jano agamonê.",narrative
1187,"Utuk hukuman matêi yo bi pasêtba ade dê tujau ngen ade dê coa tujau, amên mnurutku utuk hukuman matêi yo amên nam nubêak ngen hukuman somor idup bae, masalahnê dê nukum yo manusio dê bi pasêtba sudo yo si bakêa sêmsal jano kêsalêaknê trus nam jijai bubêak ngen tobat, mêak gi manusio bnatang bae amên itê majêa moi baik do o si bakêa mênêa baik ipê igai manusio dê ade akêa pekeran do o bi pasêtba amên si bi nam sadar ngen jano dê kêsalêak dê si bi mênêa uku yakin si kulo bakêa bubêak. Mungkin utuk tun dê tujau ngen hukuman matêi yo si mangêp do oba dê pantas utuknê têmimo hukuman o, tapi amên itê meker kak sêgai manusio asaiku itê nam meker igai ngen hukuman matêi yo.",argumentative
428,"Kisah Nêbai Ibrahim as dê itê namên nak lêm kejadian ngen anoknê dê têgen Ismail as jijai bukti citoNê ngen Allah SWT. Nêbai Ibrahim as têmasuk Ulul Azmi adeba têmasuk nak lêm Nêbai dê têmuan ketekunan dê luwêa biaso nak lêm dakwahnê. Dê têmasuk Ulul Azmi luyên kuni Nêbai Ibrahim as adeba Nêbai Nuh as, Nêbai Musa as, Nêbai Isa as ngen Nêbai Muhammad SAW. Taatnê Nêbai Ibrahim as magêa Allah SWT jênijai  pedoman idup manusio dê beriman adeba jijai pribadi dê kuwêt ngen Tauhidnê. Tauhid dê kuwêt bakêa mênêa tun jijai patang monor awêi Nêbai Ibrahim as nak lêm manêu tugas dakwah coa pêrnêak patiak sêmangêt walau harus madêp tun dê coa sêpaham ngen Si awêi tiakNê dewek ngen rajo Namrud.",persuasive
759,"Têkanjêt ngen asai sabên bakêa tênêm nam api bae mêding, ipê igai ngen tun dê coa nam mêlwên, kêrno pas tun tênêm paru-paru bakêa pênuak ngen biyoa ngen coa sadar bakêa têmaên nyabai, dio adeba cao perlindungan ngen otomatis dê nêa awok, tapi nam kulo payêak mok nyabai trus akhirnê cgai mnyabai. Pas awok cigai mnyabai, awok bêdan têmimo oksigen nak otok makonê tun dê tênêm pisan kêrno oksigen coa masuk, kêrno ku ang oksigen o babok bakêa jijai biru utamonê kten nak bibia, jiai kekea ngen jiai tengan. Ku angnê oksigen yo kulo mênêa jijai kejang waktau yoba organ lêm awok muloi usak awêi, atêi, jatung ngen paru-paru. Tênêm o bêbênêa mnyabên utuk o pêtingnê tip tun ade lêmau dê nam mênêa slamat nak lêm bahayo.",expository
900,"Tun dé galok ulau gis dépéak do o méak mangép cetes utuk penyakit yo, ulau gis o nam bae sebabné kuni lém ténéi, tun dé kéno asam lambung o kulo bakéa midép genné gis ulau. Amén ade dé midép baréak yo laluba moi dokter utuk nam prikso, kuni di mako ité namén jano dé sébénéané penyakit dé ité midép, méak ité lébiak kuni dokter asal gis ulau muk ubét ulau gis, do o amén nam méak cet igé. Méak malas utuk mrikso moi dokter jano uméak sakit amén ité ade méding coa baik asai awok, lébiak gacang ité namén jano sakitné lébiak gacang kulo ité nam mubét sakit o.",persuasive
163,"Libur ngen keluargo o adeba kegiatan dê mênêa itê lêbiak snang, genulêak coa ngen majok keluargo libur sêsamo tainê itê nam sêmdio waktau ngen kêrno bêbilai ade kêrjo mêmasing, bebilai cet bogoa têmau ngen kêkuat kêrjo kuni ngên keluargo, makonê dêdêbat itê sêmyap waktau utuk keluargo. Made kegiatan liburan ngen keluargo dê sederhano misalnê majok magêa keluargo naak luwêa kota. Muloi kuni brakat sapêi pnan tujau do o bae bi mênêa snang. Ngen lalau spok do o bakêa têmamêak kêpa ok antaro do ngen dê luyênnê i o kulo ngen sêpasuak dê itê magêa do o kulo bakêa têmamêak it keluargo. Jijai majok libur kêluargo o coa si cuma mto moi ipê-ipê bae tapi mlanai ngen kêluargo kulo jijai kêgiatan liburan ngen kêluargo dê cao nam mlupo.",descriptive
854,"Dau hal ngen kenangan dê uku maik nak aplikasi dê têgen facebook. Facebook o dau mêmêcêm fitur dê baês dê nam itê gêmuno sesuoi klok tê. Peristiwa sapêi foto jano kato-kato dê pêrnêak itê upload jano nêa status biasonê facebook bakêa kêmten igai nak lêm waktau tertentu, tujuannê utuk mingêt igai têngen do o itê mênêa. Ngen adenê facebook mingêt igai o kulo itê nam kulo mok igai foto-foto an tê o dê mungkin foto o bi cigai itê maik, nak lêm aplikasi facebook yo kulo itê nam maik dau foto ngen kato kenangan lêbiak dau ngen coa ade batas, nak di ba têtiko mênêa itê dau coa tingêt ngen jano dê pêrnêak itê pasting bi kêkêdau taun dê sudo.",expository
799,"Api dê coa sabên amên itê ade dê têmotoa kêkênoi tun dê têmotoa itê o itê coa kênal, itê coa namên amên têpuak têjijai ngên itê mungkin waktau itê panêu jano min kendaraan. Amên têmau barêak yo itê mêak gacang bêpeker amên tun o ade niat kidek ngen itê, itê usaho tênang ngen peker niên coa tun o têmotoa itê amên niên jano maksudnê têmotoa itê, do igai amên si têpuak ade niat kidek ngen itê jano lakêak dê harus itê manêu. Amên gidong panêu  su ang amên asai ade tun dê têmotoa itê usahoba utuk nam bêdan kilêak nak pnan aman misalnê nak pulu rami jano nak ade tun glung o, amên min kendaraan itê usaho bêdan kilêak awêi nak umêak makan jano pnan misai minyok. Kuni di itê bakêa namên si o têmotoa itê niên jano coa. ",expository
971,"Pêrnêak uku lok gêgulut masuk toilet do o salêak masuk moi toilet sêlawêi, waktau o pas gi lalau moi luwêa kota jijai waktau singêak nak umêak makan kêrno uku bi cigai taên lok mênyêak uku lajau moi toilet. Coa ku kêmliak igai dê dipê toilet sêlawêi dê dipê dê sêmanêi. Waktau masuk o nak lêm gi sunyai jijai coa ku peker igê amên d o toilet khusus utuk sêlawêi, pas bi sudo lok kêluwêa uku têkanjêt kêmliak ade mêmêi mênyêak pas nak iding bang toilet dê uku masuk, si kulo têkanjêt kêmliak uku, kêrno si bi têlanjua mênyêak do o si cigai nam mbuye, tapi uku dê mêding asai selek nyên, ade mêmêi luyên dê madêak amên uku salêak masuk samo grunyam madêak amên dêbat igai kênliak kilêak amên lok masuk toilet nadêaknê, kêrno uku bi selek uku gêgacang kêluwêa ngen coa jijai mukmêi nakdi.",narrative
627,"Tingêt uku waktau uku moi undangan sêpasuakku kebetulan kulo si o pejabat dê gidong ulêak mikêak anoknê, waktau stomku lok masuk lokasi, ngen petugasnê tênaên kêrno nak lêm pêak kanên o khusus kêluargo nadêaknê. Jijai uku jêmlas amên uku kulo kêluargo, makonê uku namên nak ipê pnan mpek stom, tapi awêinê si gi ku ang pêcayo mungkin kêmliak stomku dê agok kidek kuni dê luyên asaiku. Akhinê uku mêngiak madêak jano kêrno stomku kidek trus uku coa makêi jas ko coa pêcayo amên uku gi kêluargo dê ulêak, si gimasiak coa buliak masuk, kêmbiak mêngiaknê uku stom uku mpek bae nak dalên masuk o trus uku tu un têmau sêpasuak dê jijai panitia nak di, uku mêluak si mpek stomku nak lêm. Pas sudo o si madêak ngen uku amên dê têmaên nano nêngiaknê ngen si madêak amên uku asuak dê ulêak yo.",descriptive
998,"Amên coa lok mnyelek mêak itê mênêa gawe dê bakêa smelek awok tê o. Dau uyo tun dê cigai pselek lok si cêkea jano coa. Kêmliak nak medsos bi dau nyên tun dê takêp kêrno ulêaknê, ade dê maling, ade dê min prêpuan tun ngen dau igai prêngoi dê mênêa selek. Amên têmau tun dê biaso kêrjonê barêak o misalnê maling trus cêkea do o si coa bakêa jê o, lok si bi pêrnêak masuk sel jano coa si gi bakêa mulang igai plepnê o. Mnurutku khususnê utuk tun dê galok maling trus cêkea, do o jên o nyên, amê nam ngut si sapêi tobat mêak mêlêi apun, têtiko si coa meker keluargonê dê si mênêa selek, tapi baginê dê coa meker do o nangêpnê biaso.",argumentative
155,"Gesea kutê itê bi namên ngen candi Borobudur. Candi Borobudur adeba pnan rekreasi ngen pengetahuan ngen istilah dê tepat. Coa si Cuma pnan wisata bae tapinak candi Borobudur kulo itê nam namên sejarah kulo candi o. Candi Borobudur adeba candi Budha dê ade nak Borobudur, Magelang, Jawai Têngêak. Bangunan yo nêa kêkiro abad dêlapên blas waktau gi maso pêmritêak Wangsa Syailendra, candi yo ade dêpuluak tikêt dê ade num tikêt betuknê bujur sangkar, têlai tikêt betuknê bulêt mlikêa, ngen stupa utamo jijai pucuknê. Nak tip tikêtnê ade stupa jijai kutênê ade tujuak puluak duai stupa, nak tip stupa ade patung Budha. Dioba dê jêmijai keajaiban dênio.",argumentative
777,"Uku dê sabên nyên amên itê coa sadar dê kênrêjo tê o bakêa jijai duso, bêl o dau tun madêak amên lok usaho o nanêu bae kilêak dê ade ngen itê jano kêdau kêmampu tê, misalnê utuk modal mêak lok langsung lai amên dê ade uyo titik, muloiba kuni modal titik kilêak. Tamêk an usahoku muloi tamêak rami, uku muloi têmamêak tun utuk têmulung uku nak lêm manêu usahoku, paok si duai jano têlau kilai gennê kêuwat mdasêi lok milêm kêrjo samo nak lêm usahoku. Ade dê têmawêa tamêak modal ngen cao bagiak asea, ade kulo dê lok têmamêak modal utuk mukok bêlau igai nak pnan luyên ngen si dê mêgong utuk asea têp bagiak duai. Tapi kutê o uku ati lok, kêrno nekerku uku cubo manêu kilêak samo kêmliak perkembangannê. Pas do bilai ade sêpasuakku mdasêi, si madêak bi cigai kêrjo trus si ade caci simpanannê nam coa si milêm nak usahoku ngen cacinê o, kêrno slen akhirnê uku majok syangnê waktau o uku coa mênêa perjanjian tertulis, jijai bi panêu kêkêdau bulên si minoi duai puluak lêmo persen kuni cacinê o tip bulên. Kêrno kêrjo kulo gidong dau panêu ngen ati sudo jijai uku bênêk, kêrno têpakso smudonê uku jijai bae, uku usaho nam gacang melek cacinê kêrno uku sabên dio riba bi pasêtba jijai duso.",descriptive
277,"Pas uku bi lai uku waktau o snang nyên ngen bitang film gennê Rano Karno. Kêrno tip ade filmn dê kêluwêa bêlau pasêt uku usaho nam têmoton, dau tun waktau o têmotoa gayanê awêi tangên bajau gnulung, buk siyêak têngêak ngen gaya dê luyênnê. Kêrno bi nak tingêa nak Lampung coa si gis igê amên lok têmau idolaku yo, waktau moi Jakarta pas kulo uku têmau si gidong syuting kêkiro taun sembilan belas delapên num. Jijai nak lokasi si syuting o itê coa buliak masuk, kêrno uku lok niên têmau jijai uku mot ngut si ade waktau. Ade abiak pat jam uku nak di, uku bi sêmyap bukau ngen pen lok minoi tando tangênnê, uku kêmliak si gidong istirahat, uku madêak ngen dê jêmago amên uku minoi isin lok minoi tanda tangênnê uku madêak kulo uku kuni Kulau, si misin tapi knawalnê coa kulo nam an têmau tapi uku bi snang nam têmau idolaku.",expository
241,"Waktau nak Bogor uku mto moi iding stasiun, nak di dau pnan tun jêmuoa barang bi kês nakêi tapi gi baês. Uku bi an siniak lok tas kulit dê baês, waktau nak Jakarta uku bi pogoa mêsoa tapi coa dapêt awêi dê klokku. Kuni do lapak moi lapak luyên uku masuk ati ade dê cocok ngen awêi dê nêsoaku, nak di o kidêu kanên dalên tun jêmuoa mêmêcêm muloi kuni sepatu, koper, bajau, tas ngen dê lêluyên. Ade kêkiro paok si duai jam pêputêa nak di ati têmau kulo. Jijai uku peker belek bae kêrno coa si dê cocok awêi dê uku kêmlok, pas uku lok belek ade do kios dê agok titik dê ati uku masuk, uku cubo masuk nak lêm o dau barang tapi coa si matur cao nyên, itê nam mêsoa dewek ngen mêmalik bêbarang o, coa sêngajo uku kemliak ade tas dê awêi klokku o cuma warnonê bae dê luyên, uku lok amên ade warno mêlêu, tapi dê dio warnonê coklat. Tapi uku bi snang ba walau warnonê luyên dê niênnê barang dê uku lok dapêt.",narrative
1017,"Dalên moi Kabupten keme do o amên bêl o sêati jijai Kabupaten do o amên stom lok blisisak harus bêdan kilêak kêrno dalên o titik. Jak jijai Kabupaten uyo dalênnê bi agok lai sapêi stom dê paling lai bae bi nam mlitas. Uku gi tingêt nyên waktau uku gi titik amên lok lalau moi kota do o mot stom sapêi têngêak bilai baru ade, jijai amên lok moi kota do o itê mêstai têmalêm amên coa o itê coa nam belek kêrno coa si stom dê min itê moi sadêi tê igai, adenê pueng mênnê, do oba lok coa lok itê mêstai têmalêm. Amên utuk jarak kuni sadêi keme moi kota o coa si uak igê sêbênêanê ade kêkiro num puluak kilometer, kêrno waktau o cuma ade duai buwêak staom dê masuk jijai agok saro itê lok moi ipê-ipê. Amên kêmliak uyo do o tip menit jam staom bi mlitas do igai jak dalên bi baês ngen lai kulo utuk moi kota Kabupaten bêl o do o cuma lêbiak ku ang dêjam bi sapêi.",descriptive
851,"Ati dau aplikasi-aplikasi nak medsos dê barêak uyo kêkêdau taun dê sudo, do o rêrato tun makêi aplikasi gennê facebook, ngut uyo kulo aplikasi facebook yo gi dau tun makêi. Uku an makêi aplikasi yo, muloi kuni handphoneku nam makêi apilkasi yo uku bi makêi. Memang waktau mnulung nyên utukku coa si cuma dau kuwat bae tapi itê kulo nam têmamvak lêmau kuni dau posting dê itê nam mbaco nak facebook yo. Ade do waktau uku kêmliak ade kuwatku waktau SD bêl o nak facebook o si tingêa uak kuni kota pnan uku tingêa, jijai uku minoi pertemanan ngen si ade kêkiro dêmungau si pêi malês, tapi waktau o si coa tingêt ngen uku makonê si têmnai, pas uku bi cêrito baru si namên ngen tingêt amên uku kuwatnê dêkelas waktau SD bêl o, bi pêpuluak taun keme coa têmau dêniênnê jak têmat SD cigai ade têmau.",narrative
35,"Coklat pertamo kilai nêmuk tun penduduk Mesoamerika kuno utuk menem, bêl o Cuma bangsawan bae dê menem, tapi zaman uyo coklat bi jijai asai dê terkenal nak dênio. Luyên kuni nêmuk biaso nam kulo nêa utuk menem sêngok jano panês. Coklat mengandung Alkaloid-Alkaloid awêi Fenetilamina ngen Anandamida dê ade efek fisiologis utuk awok kêrno kandungan nê dau Serotin nak lêm otok. Amên mnurut ilmuan coklat dê nêmuk nak batas normal ca o teratur nam têmu un tekanan dalêak awêi antioksidan dê nam kê mu ang radikal bebas nak lêm awok. Coklat kulo mengandung Theobromine ngen kafein, kêduai nê bi dau tun namên dê nam mênêa coa stêkuk. Mako nê amên itê ngêding asai stêkuk itê nam menem jano muk dio utuk milok stêkuk.",argumentative
1120,"Utuk keme dê sêmanêi do o dê nêsoa keme amên nam kêrjo dêmingau o cuma lêmo bilai kêrjo, sebab utuk duai bilai liburnê o keme nam kopoa ngen keluargo, nam kopoa kulo ngen têtanggo, jijai kutênê nam misai bêbilai o mcarai ngen ade kulo waktau utuk lingkungan pnan itê tingêa. Utuk yo coa si mêmiliak kêrjo mnurutku kêrjo nak ipê bae baik tapi itê nam mêsoa kêrjo dê paling baik antaro o. Dau têtiko itê kêmliak tun dê sibuk nyen ngen kêrjonê sapêi waktau utuk keluargo ipê igai ngen têtanggo do o cigai sinê, dê barêak yo kulo coa baik, dê bi pasêtnê jijai nadêak tun, itê kulo cigai ade waktau istirahatnê. Makonê buliak bae itê mêsoa kêrjo tapi kêsoaba dê kêkiro itê nam matur waktau tê.",persuasive
534,"Kêmuk kuni pnan keme Kulau khususnê Jang adeba lapên lêmêa. Lêmêa yo bahannê kuni lêbung, jijai lêbung cêncong dê bi ndêm kêkiro têlau jano pat bilai. Lêmêa yo ade mon khasnê mungkin amêntun ati cobu muk lapên yo ja ang si lok kêrno monnê agok sle. Lêmêa yo amên kênsok sênatên tênamêak kan awêi kan mên, kan mas jano nila asainê kêmbiak padeknê, amên itê makêi kan laut biasonê agok ku ang padek. Barêak keme tun dê idup nak ratau  ja ang têmau lêmêa yo, tapi keme têp inau ngen kêmuk khas Jang yo, makonê amên ade dê belek msadêi amên si bi blipêt belek igai biasonê walau didik si bi pasêt min. Utuk nam muk lêmêa yo itê harus cêmubo didik kilêak mêak meker monnê. Amên biade abiak duai jano têlau kilai muk uku yakin sudo yo gi bakêa lok muk igai.",persuasive
1004,"Mon awok o daunê kuni itê dau kêmluwêa eteng, amên itê sadar amên eteng tê galok kêluwêa misalnê kêno panês didik do o bi têmeteng itê mêstai sêmyap minyok um tip itê lêlalau, dio gunonê mêak sapêi waktau itê lalau o um pas kêluwêa eteng mon um o alêak ngen mon eteng dê pêi kêluwêa. Dau nyên tun masalah ngen mon awok yo, ade pao si coa meker tun dê paok nê, mungkin si dewek coa sêmnok mon o, tapi tun-tun dê nak idingnê dê sêmnok, pêrnêak uku iding tun dê awoknê kêmon sapêi sep nyabaiku coa taên ngen mon o, kêrno têpakso ngen coa ade lilik luyên tênaênba walau tênêi nyêbuwêak asai lok mutêaknê. Nak yoba pêtingnê itê jêmago kebersihan awok.",expository
484,"Nak sukau keme Jang ade sênyatai tradisional gennê kêis, nak Jang dê têmuan kêis yo nam nitung, coa kutê tun Jang têmuan amên uku ade do o tênu un tun tuaiku ayok si mêningêa. Sênyatai yo amên ade dê lok nikêak biasonê minyêm ngen kêtuai adat, minyêmnê o kulo makêi mahar, kêlai maharnê kedau nadêak kêtuai adat o. Minyêmnê kulo coa nam api bae, jijai amên ade dê lok nikêak biasonê dê minyêm o dê nangêp tuai nak kêluargo dê lok nikêak o, jijai si tê tanggung jawab ngen kêis o ngut sudo acara nikêak. Uku ade mêgong kêis yo dê nêlêi tiakku, amên cerito kêluargo kêis yo bi tu un utuk dê kê lêmo ngen uku. Têmu un kêis yo harus ngen anok sêmanêi dê tuai jijai amên dê luyên lok makêi do o harus minyêm.",narrative
275,"Tip tun ade dê têmuan idola artis coa si cuma baês jano calak tapi jijai artis idala o kêrno terkenal ngen prannê nak lêm sinetron nak tv jano artis penyanyi dê têmuan suaro baês. Coa si dêbat yo bae itê têmi uk ade penggemar dê kêmbiak agresifnê ngen artis udolanê. Mnurut psikologi klinis lulusan Universitas Indonesia dê gabung nak lêm Tigagenerasi Anna Duahan, penggemar jijai agresif sêbênêanê kêrno bi snang igê têmau ngen idolanê. Emosi snang o dê bi bêlbiak igê nam mênêa penggemar o lok paok, mêgong, salaman sapêi kulo lok mêgêp idolanê. Dio mênêa penggemar o jijai coa tertib.",argumentative
480,"Tun Jang khususnê tun Lebong ade cerito tu un têmu un nak sadêi keme. Gen sadêi keme Kotadonok amên aslinê bêl o gennê Kutai Donok. Uku kuni titik bi namên cerito yo kuni tun tuai bêl o. Ceritonê nak sadêi keme ade danêu, danêu yo ade kuni zaman mêna o, ceritonê nak danêu yo ade pênungaunê dung ulau tujuak, jijai waktau uku gi titik coa nyên binai têmêngêk biduk nak danêu yo amên coa ade dê tuainê, ipê igai utuk mênai coa nyên uku binai, amên nadêak tunamên itê ade kêmliak glibêt pênungau yo bakêa têjijai ngen itê amên coa dapêt jêrkai lai itê bakêa sakit jano mêningêa. Uku sêbênêanê ku ang pêcayo, tapi amên gidong nak danêu o uku coa binai madêak amên coa pêcayo dê pasêtnê tun di mêngiak. Amên têmi uk cerito tun tuai di bi dau dê madêak coa pêcayo coa an kuni si madêak o si memang têkêliak amên nak danêu o ade dung ulau tujuak o, coa an kuni kêmliak o si sakit ade kulo dê maningêa.",narrative
850,"Coa si cuma Facebook ngen whatsapp dé nam update status tapi twitter kulo nam update status ngen cao otomatis. Awéi alarm nak jam dé utuk mingét ité klongon, mako update nak twitter kulo nam matur supayo nam update cao otomatis. Caoné nukok http://laterbio.com/ sudo o klik twitter nisin aplikasi klik masuk niliak zona waktau Asia jano Jakarta trus ténulis status dé ité lok upload natur waktau téngen status bakéa bubéak dewek trus klik kutak nam biding twitter dé ité gmuno terakhir klik tulisan schedule sudo o bakéa timoa tulisan “your massage have been saved” do o berartai status té bakéa timoa sésuoi ngen waktau dé ité kémlok. ",persuasive
939,"Gêntai tun-tun bêl o umêaknê walau si titik do o utuk bersihnê coa tê ragau, kêrno tun tuai tê namên amên umêak coa bersih ngen ade dau bnatang titik dê bêsa ang nak umêak tê do o bakêa dau pênyakit dê bakêa itê midêp. Uku paling coa as ngen coa nyaman amên dau bnatang titik yo mêak gi nyomok ngen dê luyênnê, amên kêmliak dalêk bae coa ku nyaman. Misalnê waktau lok mukmêi amên ade dalêk padê uku buyê kilêak mukmêi, amên nak dasêi dewek uku bakêa musir jano munuak kilêak amên kêmliak ade dalêk, pertamo ngêding nyemen pas lok mukmêi amên ade dalêk asai nyemen o nam bae nyêp kêrno jijik ngen kêmliak dalêk o.",expository
515,"Kêjai gen ta ai dê kuni Jang yo amên mnurut sejarah, dê mlapor pertamo kilai o adeba pedagag Pasee gennê Hassanuddin Pasee . Al- Pasee yo bêdagang moi daerah Kulau taun pat bêlas num dêlapên si kêmliak ta ai yo. Nak taun duai ribau tujuak bêlas Kementerian Pendidikan dan Kebudayaan Indonesia têmtêp ta ai kêjai yo jijai warisan Takbenda. Utuk saat yo bi dau nêa sanggar-sanggar ta ai dê majêa ta ai kêjai yo awê nak Kecamatan Merigi Kepahiang nak di ade gennê sanggar Durian Keme pas nê ade nak Kelurahan Durian Depun. Kêrno ta ai kêjai yo lêm tainê utuk tun Jang mako utuk majêa anok-anok uai uyo kunyau coa sapêi nyêp ta ai tradisional yo utuk tun Jang moi mukonê.",argumentative
605,"Utuk itê dê biaso tip bilai min kendaraan maroba itê nam makêi dalên lai ngen bêbênêa têmotoa aturan. Coa didik tun dê salêak nak dalên lok sênalêak, têtiko awok bi salêak coa sadar si salêak gi mêngiak kulo ngen pêtugas dê ade nak di. Makonê têtiko mungkin bi payêak pêtugas matur tapi coa lok natur akhirnê nunyaunê bae, kêrno dau dê coa sadar ngen coa namên awêi ipê cao min kêndaraan nak dalên lai. Utuk itê dê min stom mêak kulo kêkêlok tê nak dalên puce itê agok lai, i o kulo ngen itê dê min motor kulo mêak asal masuk jano asal mngitas stom dê ade nak muko, kutênê itê harus sadar amên nak dalên lai o kutê ade aturannê.",persuasive
59,"Muk kêkêmuk dê itê snang samo santai cet jijai biaso dê saro itê milok. Padahal kêbiasoan yo nam bae ade resiko amên itê gemuk, kuni dau nam itê miliak kêkucêp dê biaso nêmuk ade dê nam mênêa itê gêmuk. Misalnê coklat, gesea kutê tun galok ngen coklat, kêrno nam lêm coklat ade susu ngen gulo dê mênêa asai gmuk ngen mis. Luyên kuni asainê, mon coklat kulo kulo khas ngen padek. Coklat yo dau mengandung gulo dê nam têmamêak energi lêbiak, gulo dê ade nak lêm coklat dê mênêa itê galok muk nê coklak kulo ade kulo anti oksidan ngen mikronutrien sudo o igai 70%cocoa nak 100 gram coklat ade kandungan kalori dê lêkat 600 kalori makonê jijai pilihan dê baik utuk kêmnek bênêk awok.",persuasive
297,"Anokku dê nomor duai laher pas uku gidong nak proyek luwêa kota. Kêkiro jam duai bêlas kêlmên uku dapêt telpon kêrno waktau o cuma ade telpon ktor ngên mes bae jijai kuwatku madêak ade telpon utukku. Uku ngacap magêa pnan telpon ruponê inokku dê telpon madêak amên anokku bi laher, anok sêlawêi dê dio amên dê pertamo o sêmanêi dio anok kê duaiku. Dapêt kabar o kêmbiak snang nê uku asai malêm o kulo uku lok belek, kêrno pnan ku kerjo o uak utuk belek waktaunê kêkiro lêmo sapêi num jam baru sapêi, jijai uku langsung sêmyap mênnê uku harus belek. Uku mok cuti dêmingau kêrno palang uku lok sêmyap utuk acara duo nk umêak, dê mênêa tamêak sêmnang atêiku o uyo uku bi ade anok sêmanêi ngen anok sêlawêi. Sêbênêanê amên nam itê mêak têmingêa amên anok tê bi paok laher, ndingku nak kêrjo kulo bi pasêtba dau pekeran.",expository
329,"Tip tun coa ade dê lok gagal nak lêm idupnê, tapi kegagalan adeba hal dê wajar ngen pasêt tun kulo ade mêding. Sêbênêanê gagal o adeba utuk itê nam lêbiak sêmangat, tapi hal yo belek ngen tun dê mêding nge madêpnê. Awêi gagal nak lêm pendidikan coa kutê tun nam sêmlêsêi pendidikan formalnê ngen baik, nyatonê dau tun dê mêding kegagalan lêm kuliahnê. Putus kuliah jano kênluwêa kuni kampus adeba kêjijai dê coa si padek ngen nangêp gagal, tapi ngen kegagalan o harusnê itê nam maju ngen kêmliak kêsalêak tê dê sudo ngen manêu hal dê positif sapêi nam mukok pekeran walau coa lulus sarjana tapi nam mênêa sukses dê itê kêmlok.",persuasive
645,"Utuk olah raga itê nam miliak jano dê cocok ngen itê, i o kulo amên itê lok awok tê têp sehat itê nam manêu olah raga têngên bae itê nam. Kunyau itê agok sêmangat manêu olah raga yo itê miliak ipê olah raga dê paling itê snang, ipê igai nak olah raga ade pemainnê dê itê jêmijai favorit tê, nak do ba itê nam agok semangat muloi utuk olah raga. Biasonê itê manêu oalh raga o kulo ngen itê nam têmotoa cao pemain dê jijai favorit tê o, misalnê main Badminton utuk cao-cao dê si manêu utuk nam jijai mênang do nam itê mlajêa ngen cet kêmliak videonê jano kêmliak si main cao langsung.",persuasive
569,"Batik Air muloi mundi igai duai unit Honda Jazz ngen du unit Mercedes Benz nak lêm program “ Terbang Dengan Batik Air Pulang Dengan Rolls Royce “ . Dio adeba undian dê kêpat dê nade Batik Air ngen periode lêmo belas Agustus sapêi pat belas Septenber duai ribau lêmo belas. Amên kutênê atik Air sêmdio dêpuluak unit Honda Jazz, lêmo unit Mercedes Benz ngen hadiah utamo do unit Rolls Royce. Pengumuman dê menang nak Metro TV bilai Sabtu (21/11). Batik Air jêmamin bênêa pemenang ngen made sêksai kuni perwakilan Batik Air, Dinas Soaial DKI, Kementrian Sosial, Kepolisian ngen Notaris. Pemenang Honda Jazz dê têgen Kurnia Tabligh agok têkanjêt pas si tênlêpon dê min acara amên si dapêt hadiah kuni Batik Air ngen spêt kulo curiga amên undian o cuma mêmain tapi nyatonê memang niên amên si o pemenang undian. Mnurutnê têbang ngen Batik Air ngêding nyaman coa cuma do o Batik Air dau kulo sêmdio hiburan awêi têmoton film trus pênupang kulo dapêt kêkucêp slamo perjalanan, kêrno nyaman oba jijainê perjalan o coa ngêding. Ngen têbang kak Batik Air coa si cuma nyaman tapi kulo ade kesempatan dapêt undian.",persuasive
83,"Sayuran adeba bahan kêmuk dê kuni tumbuhan, bahan kêmuk dê dau kandungan biyoa dê dau, sayuran o ade dê nam nêmuk langsung ade kulo dê harus kênsok kilêak misalnê nêbus jano kênukus kunyau kandungan gizi nak lêm nê lêbiak maksimal. Awêi kacang panjang misalnê, kacang panjang adeba jenis sayuran dê nam nêmuk matêak jano kênsok, dio ade kandungan gizi dê lêkêp, kacang panjang yo idup kênêk nak pun jano unjêa. Biasonê dê nêa gen lapên adeba buak jano ijatnê dê uai dê gi luyek. Buak kacang panjang yo betuknê bulêt ngen panyang waronê ijo panyangnê dêpuluak sapêi dêlapên puluak senti meter.",descriptive
518,"Dau mêcêm ta ai dê tradisional kuni tanêak Jang, Barêak ta ai kêjai, ta ai yo adeba ta ai tradisional kunin Jang, dê mêna ai nê adeba anok sangêi  jano anok-anok uai . Upacara kêjai yo adeba acara dê agok an muloi kuni têlau bilai, lêmo bêlas bilai, têlau bulên sapêi sêmbilan bulên. Ta ai kêjai yo kulo nak Jang bi ade sê ati ade kerajaan Majapahit, pertamo nakêi nak Jang ta ai kêjai yo mnurut cerito tun-tun tuai mêna o waktau acara nikêak Putri Senggang ngen Biku Bermano. Nak lêm ta ai kêjai yo dau tahapan dê harus nanêu nam lêm ta ainê, ade pat tahapan nak lêm ta ai kutênê ade tainê, jijai utuk tahapannê yo harus sêsuoi urutan-urutannê.",expository
127,"Bandarlampung adeba ibu kota Propinsi Lampung têmawêa dau pnan wisata dê bêbaês, Bandarlamung yo têmasuk do kota dê paling dau penduduknê nak Sumatera yo, dau spot wisata alam jano wisata buatan dê buliak itê magêa. Taman wisata Alam Wira Garden adeba obyek wisata nak Bandarlampung dê têmawêa baêsnê pemandangan dê tênamêak kulo ngen fasilitas dê lengkap, nak yo kulo ade cottage, camping ground sapêi fasilitas alam outbond dê cocok itê cêmubo baik ngen kêkuwat jan ngen keluargo. Pnan wira Garden yo pa ok ngen laut. Dau hal dê bakêa itê kêmliak nak pnan yo awêi matai biyoa dê nam mênêa awet muda jano si mitos jano niên tun dê pa ok di mangêp matai biyoa yo makonê cet utuk busêp jano mênai makêi biyoa yo.",expository
460,"Tip agamo ade gennê kitêb suci nak Islam do oba Al Quran. Al Quran yo AllahSWT têmu un magêa Nêbai Muhammad SAW utuk jijai pedoman idup manêu kehidupan nak dênio, uyo bi dau pnan utuk mêlajêa Al Quran yo muloi kuni sêkulah sapêi Perguruan Tinggi, Awêi anoku waktau têmat SD uku mpek nak pesantren supayo si faham ngen ade tuntunan utuknê manêu idup nak dênio yo. Dau tun mêlajêa Al Quran ade dê cuma utuk nam sekedar mbaco ngen mapêanê ade kulo dê mlajêa sapêi makna dê ade nak lêm Al Quran, coa didik kulo tun dê cuma têmuan bae Al Quran yo ja ang kulo si mukok, amên tun dê faham si lok dau nam mbaco ngen namên makna dê ade nak lêmnê. Al Quran yo ba dê jijai pedoman idup tê khususnê itê tun Islam.",narrative
541,"Botos tun nak Kabupaten Mamuju Propinsi Sulawesi Barat bêlomba utuk dapêt hadiah dê nade Bank pemeritêak nak lapangan Ahmad Kirang, Mamuju. Tun dau têko waktau acara nak pêlbêak bilai o pas undian muloi kutênê sêmimok tip numum undian api bae dê kêluwêa gennê kuni pihak Bank BRI Cabang Mamuju. Botos tun o muloi kuni tun tuai, anok uai sêlawêi sêmanêi capua jijai do utuk mot acara undian uang kaget o. Nak lêm acara o panitia mêlêi pertanyaan ngen tip dê têko, dê bêrasea jêmawab bakêa nêlêi caci sotos sapêi lêmo otos ribau. Snang nyên utuk dê nak di dê dapêt uang kaget o, dau kuni dê ade nak di nam jêmawab pertanyaan kuni panitia ade kulo do dê dapêt lêmo otos ribau",descriptive
307,"Zaman uyo bi abiak masuk taun ketêlau gi masiak lêm pandemi, dau tun dê kêrjo nêdan kêrno pnan kêrjo coa nam masên gajai karyawannê. Awei kuwaatku si kêrjo nak perusahaan kontruksi, si kêno PHK kêrno perusahaan gidong coa dau kêrjo ngen rugai kulo. Lêm maso yo utuk kutê bahan bangunan gonê kênek coa kêkiro, jijai utuk perusahaan kontruksi yo têkêding nyên, utuk lok mok kêrjo kulo harus atêatêi. Kuwatku yo uku majêa si utuk nam mukok usaho dewek jêmuwoa kêkêmuk, uku majêa si ngêsok ngen coa niên tip bilai, utuk jamnê tergantung têngen uku ade waktau, kêrno uku kulo kêrjo jijai si mot têngen waktauku. Ade abiak dêmingau si bi dau nam kêmsok dê intinê bae awêi lapên satên, mênêa tumisan, mênêa samêa dê padek, mênêa rêndang ngen dê luyênnê. Si rencano lok mukok warung tenda utuk jêmuwoa mêi ngen go dê agok mudêak.",expository
314,"Tip tun pasêtba mêding sedih pas têningêa tun tuai kêrno mêningêa. Pas ade lêm kêluargo itê ade de mêningêa baru itê mêding amên itê kêlnyêp tun dê itê sayang, bi pasêtba itê mêding kêmbiak sedihnê lêbiak igai dê mêningêa sêmaso si idup pa ok niên ngen tip bilai spok, galok nguta jano bae bi pasêt do o bakêa mênêi itê sedih. Tapi do o amên nam mêak sapêi bêbilai itê bogoa meker, kêrno kutê dê idup bi pasêba belek ngen dê nciptonê. Jibêak an ige sêdingên, percayona amên ak belek sedih o pasêt ade hikmah ngen cêcet mingêt Allah mako atêi jijai tênang. Awêi lêm FirmanNê : “ ( yaitu ) orang-orang yang beriman dan hati mereka menjadi tenteram dengan Allah. Ingatlah, hanya dengan mengingat Allah hati menjadi tenang “ (QS. Ar-Ra’d : 28).",argumentative
446,"Allah SWT mêlêi kabar amên Si bakêa mujai hamba-hambaNê ngen asai sabên, nyemen ngen saro sapêi mêningêa. Têtiko Allah SWT kulo mêlêi ujian brupo kesenangan ngen lêm waktau dê luyên Allah SWT kulo mêlêi ujian bêrupo sedih. Musibah bêrupo asai sabên mnurut para ahli tafsir adeba asai sabên ngen musuak, musibah ku ang harto jani nyênnê pao harto kêrno mêmêcêm sebab awêi kêno rapok, nêrapas ngen nam kulo nyêp harto kêrno bancana, musibah mêningêa mnurut para ahli tafsir adeba mêningênê sêpasuak, kuwat, ngen tun dê itê cito. Têjijai musibah o adeba ujian utuk tun mukmin kêrno nak belek ujian o ade hikmahnê.",expository
763,"Amên mnurutku utuk dokter dê biaso manêu operasi do o mêak sabên utuk si manêu operasi ngen itê, kêrno do o bi kêrjonê bêbilai. Tapi têtiko dê mênêa tun dê lom operasi o sabên kêrno utuk dokternê dewek ku ang mêlêi faham ngen dê si lok operasi, mestainê dokter ayok si manêu operasi o si nam mêlai atêi ngen mêlêi faham madêak ngen dê lok operasi yo amên opêrasi yo operasi titik, walau operasi yo bakêa têmu uak nyabai, si nam madêak bi dau tun dê manêu operasi yo uyo bi kaên ngen awoknê tamêak sehat. Amên barêak yo caonê madêak mungkin bae tun dau coa sabên utuk manêu operasi.",argumentative
600,"Pêrnêak ade cerito waktau keme têmoton konser Iwan Fals nak GOR dê ade nak Lampung waktau uku gi bujang. Jijai dê mnoton o kêrno kêmbiak raminê keme coa dapêt pnan nak lêm GOR, jijai keme kuni luwêa bae. Nak luwêa kulo tun kêmbiak daunê nak di kulo sêlawêi ngen sêmanêi capua bae, kêrno uku ngen kêkuwatku o paok ngen bang masuk jiai dê kuni blakang bogoa dêmorong dê nak muko, akhirnê ade sêlawêi dê idingku pêpêngan coa an ade têntra magêa trus lok têminjau uku, uku têmakis uku madêak isosi uku, pas sêlawêi o madêak iso uku tapi tinjau têntra o bi kêno ngen uku walau coa brapo yês, uku agok emosi samo mêngiak ngen dê sêlawêi dêbat igai amên namên rami barêak yo jibêak pêpit pulu tun dau. Nak yo jijai pengalaman amên ade acara barêak yo mêak itê makso utuk nam têmoton kuni paok soalnê itê harus jêmago keselamatan tê ipê igai amên sêlawêi.",persuasive
1186,"Kuni uku gi sêkulah SMP uku bi têmi uk amên ade hukuman matêi nak Indonesia, tapi waktau o uku meker do o bi patut si têmimo ngen kêsalêaknê. Tapi amên uyo uku coa têbayang awêi ipê perasaan tun dê dapêt hukuman matêi o, i o kulo awêi ipê perasaan keluargonê dê namên amên si dapêt hukuman matêi yo terutamo amên tun tuainê gi ade, uku coa nam mbayang kulo gen perasaan tun tuainê. Utuk tun dê nukum matêi yo dê ngêding nyên sedih o bi pasêtba keluargonê, pas sudo eksekusi trus mayatnê nêmês ngen keluargonê amên uku asainê coa têkêliak, padekba mêak min belek lajauba kênubua nak pnan si eksekusi o. Makonê uku ku ang tujau ngen gi masiaknê hukuman matêi yo.",descriptive
437,"Utamo sêdêkêak nak lêm Al Quran adeba “ Sesungguhnya orang-orang yang bersedekah baik laki-laki maupun perempuan dan meminjamkan kapada Allah SWT pinjaman yang baik akan di lipatgandakan balasannya untuk mereka dan mereka akan mendapat pahala yang mulia “ ( QS Al-Hadid ayat 18 ). Sêdêkêak o jijai salêak satu ibadah dê ade pahalo dê lai ngen têcatet nak lêm Al Quran ngen cao itê bêsyukur ngen jêrkai dê bi Allah SWT mêlêi ngen itê. Jijai umat Muslim ibadah sêdêkêak cet itê manêu, sêdêkêak o mêlêi kebaikan ngen tun luyên do o kulo jijai amalan dê utamo. Mêlêi sêdêkêak coa si bêrupo materi bae tapi lêbiak luas igai adeba kutê kebaikan dê itê mêlêi ngen tun luyên, jijai sêdêkêak o tainê kêrjo amal soleh dê bakêa dapêt pahalo dê lai kuni Allah SWT.",expository
948,"Dau tun malas utuk miliak pêgas ayok si mu ang, amên itê nam miliak kilêak do o asaiku coa jijai dau masalah igê, misalnê amên ade abiak duai bilai pêgas nak umêak tê ati petugasnê mok do o asaiku kulo coa gi jijai sa ang penyakit. Amên dê barêak nêaku dê bi an panêu, utuk pêgas o ayok mu ang moi pnan pêgas do o uku miliak kilêak, pêgas dê bakêa ajuak biasonê uku mpek nak lêm plasting trus tênutuk mêak sapêi ade bnatang bêsa ang, pêgas platik kulo uku mpek luyên pnannê têtiko amên ade waktau uku mêm kilêak dê nam nêmuk opoi. Amên nak glung umêak tê dau pêgas do dê bi pasêtba jijai sa ang penyakit, ngen utuk tê dê tingêa di kulo do o coa nyaman ipê igai amên ade pêgas dê sapêi kêmon.",argumentative
653,"Ekstrakurikuler adeba program tamêak kni sêkulah utuk mêlêi pnan siswa nak lêm bakat. Ade kêkêdau mêcêm ekstrakurikuler dê ade nak sêkulah, awêi olah raga, kesenian, ngen dau igai dê luyênnê. Tapi amên itê madêak masalah ekstrakurikuler olah raga ade kêkêdau olah raga dê jijai favorit dê pertamo olah raga basket, nêbaco nak harian daily.com baket o adeba olah raga dê dau mênêa kompetisi nak tikêt anok uai, makonê dio mênêa tun uai dau snang. Basket baik kulo utuk pertumbuhan anok uai dê baêa dewasa. Keduai Futsal sumber kuni tweeter olah raga yo dau dê snang têmasuk kulo olah raga dê dau nak sêkulah masuk lêm ekstrakurikuler. Ketêlau Karate sumber kuni youtube tujuan kuni ekstrakurikuler karate yo utuk jêmago awok kuni tun dê kidek ngen itê ngen ade manfaat kulo utuk fisik.Kepat mêlwên sumbernê kuni TribunNews olah raga yo awit jijai olah raga wajib nak sêkulah, manfaatnê srai ngen olah raga basket nam têmikêt utuk pertumbuhan awok dê gacang.",argumentative
856,"Amén uku lok témukua barang ngen cao online awéi bédok biasoné uku kémliak kiléak ngen jano kélbiak kuni bédok o, bi pasétba tip produk bédok mpek bahan-bahan dé nakéi utuk ménéa bédok o. Ayok témukua uku kulo kémliak nak kolom komentar kuni bédok dé jénuwoa o, contohné pas bédok taburku abis trus lok gémitéi nge produk bédok dé luyén, sudo miliak kékédau kuni produk dé ade o, uku akhirné miliak témukua bédok tabur YOU kuni You bauty ofisial, uku kémliak koméntar kuni tun-tun dé pérnéak makéi produk bédok tabur o. Komentarné adeba bédok o mudéak nakéi, nyaman nak papéa ngen bédokné kémbiak alus. Coa si kuni dé makéi bédok o bae uku mbaco review tapi kuni promosi ngen iklanné o agok mnarik makoné uku jijai témukua bédok o ngen cao online. Bi ténungau kékédau bilai bédok o téko, sudo o uku makéi ternyato nyén awéi dé nak komen o ngen cocok kulo utuk papéaku.",narrative
608,"Api bae buliak mêngiak do o amên memang bi cigai nam milok, sêbênêanê amên nam kulo mêngiak o itê milok mêak sapêi mêngiak. Dau kulomuku kêmliak tun mêngiak cao tau gêmnê, dê barêak yo perlu itê namên mungkin memang tun nê prêngoinê bi barêak o. Amên nadêakku coa pêrlu itê mêmêngiak, ipê igai amên ade dê salêak harusnê cukup itê madêak ngen majêa bae, tip tun memang lêluyên ade dê pas itê madêak si lajau ngêrtai ade kulo dê itê madêak coa tê namên kêdai kilainê si coa pêfaham. Utuk tê dê tun Agamo Islam makonê tun madêak lok cêcet istighfar, kêrno amên itê mêmêngiak do o bakêa mêrugai awok tê dewek.",argumentative
872,"Lêm itê mlajêa makhluk idup khususnê bnatang, ade dau bnatang dê awit nakêi utuk percobaan penelitian. Uji coba bnatang adeba kegiatan dê jmijai bnatang o dê jijai objek penelitian. Cao etis percobaan dê makêi bnatang jijai alat yo cet têngêak kuni aktivis. Tapi hal yo awit nanêu kêrno utuk kehidupan manusio. Muloi kuni uji coba ubêt, vaksin sapêi pnyakit luyênnê. Awêi lêm mênêa vaksin jano ubêt, cairan kimia o coa gi mungkin langsug nujai ngen manusio kêrno do o pasêt ade resiko ngen efek sampingnê ati namên, makonê penelitian do o makêi bnatang kilêak utuk kêmliak awêi ipê smudonê. I oba kêlai pengorbana bnatang-bnatang o utuk kepentingan manusio.",descriptive
139,"Hotel mnurut Hudarwati ngen Parantika, 2018:7 pnan têmalêm dê ade dau bilik dê sniwo ngen tun luyên dê sêmdio kulo kêkêmuk utuk tamunê. Sedangkan hotel mnurut Endar Sri, 1996 hotel adeba do bangunan dê kelolanê ca o komersial ngen gênuno utuk mêlêi fasilitas têmalêm utuk tun dau. Jijai maksudnê hotel o memang utuk tun dê cet lalau moi luwêa kota gên pnan têmalêm jano istirahat. Awêi wisatawan nak daerah pnan wisata. Ade kulo tun amên ade acara dê si harus têmalêm kêrno acaranê sapêi kêkêdau bilai. De daunê biasonê tun singêak kêrno tujaunê ati sapêi, mako si mêsoa pnan istirahat sementaro utuk mên nam mlanjut hmanêu moi tujaunê igai.",persuasive
347,"Dê slen nyên o kuwatku dê do igai si coa brapo pitar ba tapi si lok bêlajêa, Jijai waktau si namên nak pengumuman timo nak Universitas Negeri o si cao masuk si agok stres. Uku lok têmau ngen si bae agok saro, si coa lok têmau nadêaknê selek kêrno coa nam masuk o. Si yo anok tuai kuni têlau basuak jijai si ba dê naêp tun tuainê dê nam sudo yo dmukung asuak-asuaknê, tun tuainê nak sadê tani mungkin coa nam utuk biaya si amên masuk nak swasta, nadêaknê si slen ngen tun tuainê. Uku madêak ngen si kadêak masuk kulo coa itê nam cêmki amên sudo yo itê nam langsung kêrjo, jijai amên memang ko lok niên trus kuliah uku ade kênal utuk kêrjo, ko kêrjo samo kuliah kunyau coa mbênêk igê tun tuai. Mujuanê si lok trus uku minoi syaratnê mênnê uku mpek pnan kênalku o uku minoi tulung utuk si nam têmimo kêrjo.",expository
220,"Uku asai coa pêcayo pas uku kêmliak tabunganku duai taun dê sudo, uku menabung bi kêkiro lemo taun ade rencananê amên bi têkopoa uku siniak gêmitêi stom. Alhamdulillah utuk taun sanigê yo uku bi nam gêmitêi stomku kêrno stom dê an bi cigai si padek klang dêcang ade dê lok nêa maklum bae genne stom an. Jijai stom dê an uku jêmuoa walau gonê coa si awêi kênlok tapi jijai ba utuk têtamêak nam mêsoa gitêinê. Uku bi an siniak stom dê nam muêt tun abiak pat jano lêmo ngen nam kulo min barang, memag bi nidikku niên stom model yo tapi gonê agok la ang, makonê uku nabung kilêak nekerku amên ade omor uku ngen jêrkai uku gi bakêa têmukua stom o.",narrative
299,"Itê kutê namên amên anok o min jêrkai, pêcayo nyên amên anok o min jêrkai utuk tun tuainê, kêrno Allah SWT mêlêi anok bi pasêtba kulo mêlêi jêrkai ngen berkah. Allah SWT berfirman nak lêm Al Quran surah Hud ayat num, ” Dan tidak ada suatu makhluk melatapun di bumi ini, kecuali Allah SWT lah yang menanggung rezekinya ”. Makonê ngen adenê anok nak lêm keluargo tê adeba perantaro dê Allah SWT jêmijai dapêt jêrkai utuk kêduai tun tuainê. Nam kulo ca o tun tuai dmidik anok jijai hamba Allah SWT dê soleh ngen solehah bakêai jêmijai sebab tamêaknê jêrkai dê barokah utuk keluargonê.",persuasive
551,"Dê galok mnyabên awên dê nadêak tun uyo prank d niênnê bakêa coa baik utuk dê jijai korban prank o. Prank dê bi bêlbiak igê nam mênêa mêngiak, prustasi ngen sedih. Lêbiak igai amên dê mênêa prank o tun paok dê itê coa nam madêak gen dê nding o sapêi mênêa itê agok stres. Awêi prank dê nêa sêmanêi ngen metenê dê madêak amên si o selingkuh, trus metenê o pêcayo trus mênêa si gis atêi ngen sedih. Asai gis atêi o têkêmin bêbilai sapêi metenê o mêding idupnê coa butung, do o kulo gêmangau kêrjonê bêbilai ngen mêraso nike ngen kutê asai o capua antaro sedih, kêciwo, gis atêi, mêding si bi mêlêi kasih sayang dê lêbiak ternyato gi masiak selingkuh dê mênêa si jijai stres. Tapi ternyato do o cuma mêmain bae kuni sêmanêi pediaknê o dê ternyato si o cao selingkuh, tapi walau si bi madêak do o cuma prank metenê coa pecayo ngen akhirnê si minoi putus.",descriptive
136,"Cet itê têmi uk istilah penginapan, memang penginapan o adeba pnan itê têmalêm. Jenis penginapan muloi kuni hotel sapêi losmen. Dau tun namên amên hotel o bi pasti dau fasilitas mêmêcêm, ipê igai uyo utuk hotel bi nêpek tando bitang jano melati. Duai pnan yo dê bi pasti beda fasilitas. Tamêak dau bitangnê dau kulo fasilitasnê. Ade duai jenis hotel, ade hotel umum ade kulo hotel syariah. Nak Indonesia duai hotel yo têmuan aturan ngen fasilitas dê beda. Biasonê itê nam kêmliak kuni tip pelayanan dê nêlêi hotel. Hotel syariah pelayanannê berdasar ngen ca o agamo Islam. Awêi kêkêmuk menem do o pakêi sertifikat halal. Waktau masuk kulo amên slawêi ngen smanêi harus ade identitas dê jelas, coa si bakêa misin amên identitas coa jelas.",expository
585,"Mêak sapêi itê ade masalah nak lêm antri yo, itê kulo mêstai lok têmotoa aturan nak pnan itê antri o, amên itê meker kutê dê ade nak di jano dê antri nak o lok gacang coa si itê bae. Jijai amên lok gacang têkoba pêpueng amên nam sêati pnan o mukok bang. Waktau bang tukok itê nam dutê mok nomor trus mot nak ipê dê bi sênyap petugas di, jibêak itê têmungêa walau têgoa, be amên nomor tê ndêu itê coa si pasêtba nomor tê nêlupat moi nomor luyên be amên itê masuk igai itê kulo coa nam kêkêlok tê puce bi têliwêt, itê minoi pêtugas nam matur igai ngen nomor antri tê o",persuasive
902,"Kuni kédau planet nak dénio yo planét dé pnan ité tingéa yoba dé ade makhluk idup dé ité namén, dau planet lélai kuni planet pnan té yo bi kédau kulo peneliti luwéa angkasa bi témliti do o ati si témau amén planet luyén dé ade makhluk idupné. Dau dauné cuma démugo bae, baréak planet dé paok ngen pnan té awéi bulén do o kuni bél o tun témliti, sapéi ade dé bi moi mini, méak gi ade dé idup nak di utuk mok nyabai bae do o coa nam kérno nak bulén o coa ade udaro awéi pnan té yo. Dé ade nak di o mnurut ceritoné do o tébo butau ngén bénéi bae, coa ade unsur biyoa nak di, jibéak igai utuk nam idup nak di baréak dukut bae coa idup kérno coa ade biyoa ngen udaro o.",descriptive
115,"Curug tai nê biyoa jun, dê jijai tujau wisata kerno biyoa jun yo adeba fenomena alam dê itê nam menikmati kêbaêsnê. Itê kulo nam magêi objek wisata barêak yo awêi curug Siliwangi dê ade nak gunung Puntang. Pnannê agok saro mêsoa tapi ade cerito rakyat asal biyoa jun yo. Cerito nê biyoa jun yo asalnê kuni biyoa nyêak Prabu Siliwangi. Bêl o ceritonê Prabu Siliwangi mênyêak kuni  Gunung Reregan, dau tun di pêcayo ngen cerito o makonê jijaiba biyoa jun yo. Kesaktian o kulo mênurut cêritonê gi masiak sapêi uyo, makonê biyoa jun yo dau tun makau kramat, ipê igai tun dê pa ok di, uyo dau kulo tun dê sêngajo moi mini utuk bubêt.",argumentative
174,"Amên itê mêding jêmau nak dasêi, itê nam misai waktau ngen olah raga. Luyên kuni mênêa itê snang kegiatan yo kulo bakêa mênêa awok jijai sehat. Olah raga kulo nam itê kêmrêjo nak dasêi. Ade kêkêdau olah raga dê nam itê kêmrêjo nak umêak ngen nam kulo nak luwêa. Tênulis nak pexels.com olah raga o ngen itê makêi hula hop memang dio permainan dê sederhano tapi efeknê baik utuk awok. Utuk slawêi cet main hula hop do o dapêt mênêa pinging jiai baês, amên utuk smanêi main dio nam mênêa stamina smanêi dê pêak bêak jijai baik. Olah raga hula hop yo dapêt kulo nam mênêa kuwêt arêak blat, têmulung tê mu un bênêk awok ngen têmamêak energi. Mnurut American council On Exercise, dê tnulis nak New York Magazine, olah raga hola hop ruponê nam kêmu ang tujuak kalori per menit, luyên kuni o aktifitas yo dau manfaat nak blat inti, bêtuk awok ngen sirkulasi awok.",argumentative
816,"Utuk kendaraan itê sabên nyên amên sapêi remnê coa makên, kêrno rem o adeba nyabai utuk kendaraan. Pêrnêak têjijai ngen uku waktau bêl o uku min stom lai, jijai waktau o kêrno supir coa masuk bos mêluak uku min stom o moi pabrik semen utuk muêt, memang biasonê tip akhir bulên prusahaan pnan keme kêrjo harus mabis jatah semen dê perusahaan mêsên. Bilai o kêrno supir stom dê tingêa do igai coa masuk, bos mêritêak uku min stom o utuk muêt moi pabrik, ade kêkiro dêpuluak kilometer kuni kator pas nu un nak têbing têtibo remnê coa makên, jijai kêmliak barêak o uku milok stir moi kidêu pas kulo nak kidêu o ade bêsai pengaman kêrno bêaknê jurang, amên uku milok moi kanên do o bi pasêt kêno stom lyên, makonê uku milok ngidêu, jijau stom bae dê usak mujuanê bêsai biding dalên o kuwêt, amên coa mungkin stom bi masuk lêm jurang o, pas sênlidik gêntai nam i o ruponê teng anginnê bocor makonê rem coa makên.",narrative
629,"Pernêak kulo uku mêgiak ngen petugas waktau lok nyê ang moi Jawai, jijai waktau nak pnan antri stom tingêa mot masuk moi kêpêa nak di itê sêbênêanê harus agok sabar. Uku bi mot kêkiro dêjam sudo o petugasnê madêak amên lok gacang baliak moi dermaga duai pas kulo uku waktau o gidong antri nak dermaga pat. Jijai uku têmotoa nadêak petugas o pas sapêi dermaga duai pas kulo stom terakhir masuk jijai keme ade kêkiro lêmo jano num buwêak stom coa dapêt masuk, keme belek igai moi dermaga pat sapêi di o uku mêngiak ngen petugas dê nano madêak amên nak si harus koordinasi kilêak dêbat igai lok mêluak tun baliak dermaga. Mujua si diêm bae jijai uku minoi keme nam masuk dutê kêrno keme bi nak paling bêlakang uyo, si minoi maaf nadêaknê au bê amên muloi masuk uku mêluak udi dutê nadêaknê. Sudo ku meker sêbênêanê amên si mêluk baliak sudo yo jibêak têmotoa amên nam soalnê ati tau kulo itê gi dapêt pnan barêak keme.",expository
1114,"Atheisme o adeba tun dê coa lok pêcayo ngen adenê Tuhan, si mangêp Tuhan o coa si kêrno si coa nam kêmliak jijai coa masuk moi hukum akêanê amên si bakêa pêcayo ngen adenê Tuhan. Utuk faham modelnê o do o buliak bae, do o hoknê utuk pêcayo ngen têmotoa pekerannê, tun dê barêak yo mangêp amên kutê dê itê madêak ade o si harus kêmliak bukti dê nadêak ade o. Makonê utuk faham atheisme yo ngen itê dê pêcayo adenê Tuhan do o uak bisonê, utuk tê Tuhan adeba dê ncipto dênio ngen kutê isainê têmasuk itê manusio, tapi utuk tun têmotoa faham atheisme yo si coa nam pêcayo ngen dê itê yakini.",expository
1181,"Amên bulau kekea dê lêbêt utuk sêlawêi do o si baêa selek amên makêi kracok dê kten kekeanê, makonê amên sêlawêi ade bulau kekea do o bi pasêtba si gacang cêmukua kunyau si nam makêi kracok dê nam kten kekeanê. Tapi sêbênêanê amên nadêakku mêak cêmukua kan ade ubêt utuk mêlnyêp bulau dê itê coa kêmlok, bisonê amên cênukua do o utuk dê bakêa timoa igai pasêtba agok kasar ngen mêlêu. Buliak bae itê cêmukua bulau kekea o tapi itê harus siap amên timoanê sudo yo kasar, amên nadêakku lok sêlawêi jano sêmanêi mêak cêmukua bulau kekea kunyauba si timoa dê pêtingnê coa mgangau igê, barêak dê sêlawêi amên ade bulau kekea kunyai si mêak selek do o adeba kêlbiak tê kuni dê luyên.",descriptive
304,"Pandemi covid – 19 coa si cuma têgangaunê kesehatan tapi kulo ekonomi. Faktanê wabah yo bi mênêa tun dau dê kêno PHK nyêp kêrjo nak lêm mênuak kebutuhan keluargo, kêrno kêrjo o adeba dê nam dapêt asea supayo nam idup layak. Akibat PHK yo nam mênêa tun sedih ade dê sapêi depresi trus nam kulo mênêa jijai stres, tênulis nak laman alodokter,com, pas itê cigai kêrjo biasonê tun mudêak jijai stres nam kulo jijai masalah psikologi amên coa sêgro nubêt dio bakêa tamêak mêlai kesehatan mental, dê lêbiak igai kondisi yo kêrno, sedih, kêciwo ngen mêngiak kêrno coa nam têmimo kenyataan dê bêlbiak igê.",argumentative
604,"Dê galok mênêa macet o biasonênê tun dê coa namên aruran nak dalên, coa namên cao awêi ipê nak dalên lai coa didik kulo si bi salêak gi masiak mêngiak amên ade petugas nak di, dê dipê dê harus ngalêak, dê dipê dê harus panêu dutê jano dê harus dênutê. Utuk itê dê biaso makêi dalên lai ipê igai tip bilai itê harus namên kilêak cao min kendaraan nak dalên lai, makonê waktau moi SIM o itê dapêt tes teori utuk itê namên cao-cao nak dalên. Barêak itê waktau nak sipang dê coa ade lapu milêaknê itê dê posisi nak kidêu harus dêmutê dê pêak kanên utuk mlitas, i o kolu dê dêpêak kidêu tê si harus dêmutê itê kiêak baru si panêu, amên cao yo tip dê min kendaraan nam makêi asaiku walau agok macet coa si bakêa macet igê.",expository
173,"Mpuk motor suang supayo motor jijai bersih. Amên itê tmuan motor itê kulo harus nam mrawat nê kulo, misalnê ngen itê jêmago kebersihan motor supayo motor tê kêten bersih ngen awet. Kêrjo yo sêbênêanê itê nam utuk misai waktau tip akhir mingau, ngen itê mngêpuk motor dewek nak dasêi jijai itê namên misalnê amên ade dê harus itê mênêa, jano ade dê lungia jano ade dê bi lêpas, intinê itê nam samo kontrol motor tê. Do igai dê kten nyên manfaatnê luyên kuni motor bersih dê niênnê awok tê sehat, kerno ngen coa sngajo pasêt ba itê kêluwêa eteng waktau ngêpuk o.",descriptive
380,"Bi an uku coa têmau ngen kuwatku Suparjo dê biaso keme mêdêu ngen Bagong. Si kuwat ngen uku keme sêsamo kêkiro lêmo jano num bêlas taun, gesea tip bilai keme sêsamo gabok moi ipê bae. Jijai waktau o si dapêt tugas uak moi Papua Irian Jaya, nak di si jijai kepalo cabang kuni perusahaan pnan si kêrjo, ino uku coa mêding sedih waktau si tingêa nak dêpêak umêakku gi sê samo saro, amên nak dasêi coa ade bêlas bi pasêt minoi moi umêaknê i o kulo amên dasêinê gidong coa ade bêlas si kulo mok nak dasêi. Amên masalah caci keme bêduai yo nam saling tutup, amên si gidong coa uku dê têmutup i o kulo uku, kêrno kêrjonê padek makonê si gacang kênek jabatannê uyo bi jijai kepalo cabang. Uku kulo mênêa usaho Alhamdulillah usahoku kulo panêu, si o coa sekedar kuwat tapi bi lêbiak kuni sêpasuak, uyo amên keme inau keme nam miling kak telpon jano video call.",narrative
309,"Amên itê kêno PHK memng gis asainê, itê dê niênnê bakêa mêding têkên ngen kulo bakêa mêding bingung maslah maso moi muko pas itê sudo kêno PHK o. Utuk nu dê kêno PHK ade dê harus ko manêu awêi nak lêm artikel Topkarir.com adeba pertamo kênu ang emosi, ngên nam kêmu ang emosi ko bi nangêp profesional nak perusahaan, dê kêduai kingêt awok utuk mêak mêding asai salêak tainê amên kêno PHK coa si kêrno kêsalêak dê itê mênêa, pekerba positif amên keputusan PHK o kêrno perusahaan gidong maslah nak lêm keuangan, dê têrakhir mênêa rêncano utuk nam matur caci ngen mitung ca o niên pesangon dê nêlêi perusahaan supayo ngen caci pesangon o nam têmulung waktau itê ati kêrjo ngen nam kulo mênêa utuk modal usaho.",persuasive
1174,"Ade pao tun miliak kuliah sêati miliak utuk kêrjo. Hal yo kêrno si sadar amên pêting kuliah nak perguruan tinggi, kêkêdau tujuan kuliah dê donê adeba utuk têmamêak pengetahuan. Walau kuliah coa si dê donê dalên utuk nam sukses cêcoanê itê nam faham manfaat ngen tujuan kuni kuliah misalnê utuk mênêa karakter, ngen adenê kuliah yo do o nam mubêak karakter tun jijai nam mbiso antaro tun dê kuni kulaih ngen dê coa pêrnêak kuliah, trus cao peker, ngen dapêt peluang dê lêbiak baik, lêmau kêpacok ngen kemampuan do o nam nêlatih slamo maso kuliah makonê nam dau pluang utuk gacang dapêt kêrjo.",persuasive
563,"Snang o nam sederhano, hal dê mungkin titik ngen kten cetes nam bae jijai mênêa snang. Awêi waktau nam têmau igai ngen kuwat an ternyato si o coa bubêak. Nam mding bragam sêsamo nam tawai trus galok mgêmêak awêi bêl o do o bi gnêp mênêa asai snang. Tapi beda amên kuwat an dê itê têmau ternyato bubêak nyên dê bêl o galok bragam, galok tawai ngen cet bêkuwat ngen api bae, pas bi kêdau taun coa pêrnêak têmau, pas bi têmau itê têkanjêt ngen sipêtnê dê uak bubêak, uyo kten agok ombong, kênal tapi si madêak coa tingêt ngen dau igai dê mênêa si o kten bubêak. Hal o wajar kêrno kuni pengalaman ngen hmanêu idupnê dê sukses ngen pergaulannê kulo dê coa srai makonê do o mênêa si bubêak coa srai ngen waktau bêl o.",expository
123,"Wisata dê gidong rami nyên uyo ade do gennê Kahyangan Skyline. Pnan wisata bêlau dê ade nak Lembah Bukit Seroja, Wonosobo jan paok ngen wisata Dieng. Wisata bêlau yo dau têmawêa pemandangan ijo têbo ngen udaro dê sêngok. Kuni tebo yo itê nam kêmliak têbo ndau tebo Sindoro Sumbing nam kêmliak kuni pa ok, coa si Cuma do o ade kulo jamen kaco ngen ja ing lawêak dê nak bêaknê langsung madêp moi Telaga Menjer ngen biyoanê dê kêten ijo agok biru. Ade dau spot foto dê itê nam makêi awêi area outdoor dê nalas tun ngen dukut buatan ngen wahana paralayang dê bakêa mênêa itê tamêak nyap.",descriptive
483,"Nak sadêi Topos Lebong ade cerito rakyat tun Jang dê bêtuweak jaman o, amên têmi uk ceritonê waktau zaman o dau tun bêtuwêak tip sadêinê, jijai amên si têmau tun dê bêtuweak kuni sadêi luyên si bakêa majok api dê kuwêt lêmaunê. Jijai nak cerito yo nak sadêi topos o ngut uyo gi ade kês waktau têbo o blago ngen makêi lêmau mêmasing, nak di ade butau dê têlngup ngen awêi kês tun têmot, mnurut ceritonê butau o ba ngut uyo tun-tun Jang khususnê nak sadêi Topos yo pêcayo amên cerito o memang bêbênêa ade. Amên itê lok kêmliak pnan o jijai kuni kota Cu up moi arah Lebong nyipang nak Kecamatan Rimbo Pengadang moi arah Topos, mungkin kulo pnan o uyo bi ade dê murus jiai mudêak itê lok têmau.",persuasive
102,"Api jaman yo tun coa namên diyên, coa si uak kuni pnan keme ade wisata kebun diyên, amên gidong musim tun kêmbiak raminê moi miyo, itê Cuma masên tiket masuk bae lêmo puluak ribau, bi nak lêm itê nam muk diyên sêkêlok tê kêdau itê têkabis cigai masên igai,tapi amên lok min kêluwêa cao nam, jijai amên lok min belek itê nam têmukua pas nak bang kêluwêa, gonê têlau puluak ribau sapêi lêmo puluak ribau dêbuwak sesuai ngen kêlainê. Amên nadêak tun dê jêmago bang dêbilai rêrato botos tun dê moi mini, memang areanê libêa kêkiro tujuak hektar, diyênnê sekitar lêmo hektar dê bi bêbuak, dê luyênnê pêi blajêa bêbuak. Nak piyo ndingku diyênnê baês, mis ngen isainê kêboa.",descriptive
160,"Sadêi keme kulo dau tun usaho têmanêm lemeu dê padek. Jijai waktau keme belek liburan rayo ngen keluargo keme sêmpêt lalau mto moi kêbun lemeu o, nak di uku kêmliak lemeu memang cocok nak daerah keme, cuma ade sayangnê nadêak tun utuk jêmuoa gi agok saro utuk partai lai, uku cubo têmnai ngen dê têmuan kebun jano tip bilai nam mopoa buaknê, nadêaknê au kêrno lemeu yo coa pakêi musim jijai bêbuak trus asal nrawat. Gen lemeu yo ca o tun madêaknê lemeu gerga, betuknê lai asainê mis agok pi iak kalêaknê agok kêboa. Dio lemeu ruponê do jenis ngen lemeu sunkis, dio uyo jijai komoditi andalan buak kuni Kabupaten Lebong Propinsi Bengkulu. Tepatnê nak sadêi Bermani Ulu Kabupaten Lebong kuni sadêi keme kêkiro lêmo belas menit moi perkebunan yo, utuk masuk itê coa perlu têmukua tiket asai itê coa mêngusak tun misin itê masuk, itê kulo nam mopoa dewek buaknê utuk nêmin belek be nak dalên kêluwêa itê têmimang sudo o itê masên sêsuoi gonê.",narrative
1123,"Bêl o waktau ati ade Ujian Nasional kutê sêkulah made ujian nak sêkulah mêmasing, jijai amên utuk kwalitas dê lulus o itê nam kêmliak kuni nilai siswa. Jak ade Ujian Nasional do o dau timoa permasalahan ngen sêkulah ipê igai ade itê têmi uk murid dê kanyo cet dapêt juaro trus pas nak Ujian Nasional si o coa lulus. Memang ade padek ngen coanê ngen adenê Ujian Nasional yo. Amên mnurutku coa nade kulo do o coa jijai masalah, tingêa utuk kêpitar siswa o sudo yo nam kêmliak waktau si tes masuk moi SMP,SMA jano Perguruan Tinggi. Dau kulo itê kêmliak murid o waktau nak sêkulahnê do o nilainê biaso bae tapi pas tes utuk masuk moi tikêt sêkulah kak dasnê si lulus.",argumentative
778,"Amên itê meker nyên bi kêdau duso dê itê mênêa lok si duso dê itê sêngajo jano dê coa itê sêngajo. Dê utamonê duso tê ngen tun tuai, amên mênêa duso ngen tun tuai yo mungkin kutê itê ade mênêa, tapi gennê tun tuai ati itê minoi maaf bae si bi pasêt sudo mêlêi maaf. Utuk itê dê gi ade tun tuai mnurutku dioba waktau dê Allah SWT gi mêlêi ngen itê utuk nam berbakti ngen tun tuai tê, snayangba tun tuai tê mêak sapêi itê têmamêak mêgis atêi ngen mênêa si kêciwo. Dau tun dê maso tuai tun tuainê dê coa si nam mlayan awêi ipê tun tuai tê mlayan itê waktau gi titik bêl o, harusnê dê giade tun tuai mokasiakba magêa Allah SWT kêrno itê gi nam mrawat tun tuai tê ngen gi nam usaho utuk mêlêi jano dê tun tuai tê lok",argumentative
1154,"Golongan LGBT o amên itê kêmliak do o hubungan antaro sêmanêi ngen sêmanêi, si sêsamo snang ngen si mêding nyaman amên gidong bêduai, srai ngen tun mêdiak sêlawêi ngen sêmanêi, tapi dio mêdiak antaro sêmanêi ngen sêmanêi. Amên bêl o kênamên tê do o tayuk si sêmanêi tapi kmasainê si o sêlawêi, amên tayuk yo ade dê coa as ngen sêlawêi si mangêp sêlawêi o adeba kuwat, ngen coa ade asai maksudnê coa ade napsu ngen sêlawêi, si napsunê amên kêmliak sêmanêi, tapi ade kulo si tayuk tapi as kulo ngen sêlawêi, jijai dê kêduai yo si as kutê lok ngen sêlawêi i o kulo ngen sêmanêi. Utuk dê cuma as ngen sêmanêi yo dioba dê bakêa jijai gennê LGBT yo, amên si têmau ngen sêmanêi dê snang kulo ngen sêmanêi do o bakêa têjijai LGBT.",expository
570,"Pueng o bilai Mingau keme dê kluargo têtêmot santai nak umêak samo nguta ngên muk kêkucêp dê keme mênêa pueng yo, têtibo asuak sêlawêi keme têko ngen papêa dê kten têgang magêa keme trus madêan amên bi duai Mingau yo si coa men. Padahal anoknê gi titik pêi omor lêmo taun, trus keme mêluak têmukua alat test pack nak apotik utuk têmtau nyên coa nê. Mênnê si têko igai mdasêi madêak kuninasea test pack o ternyato tmunjuk gais duai biru ngen tando amên si tênêi lai. Si têkanjêt ngen asai coa pêcayo kêrno sêlamo yo si brusaho mêak sapêi tênêi lai kêrno smatennê ati lok tamêak anok do igai anoknê gi titik kulo, tapi keme brusaho mêlêi pengertian amên do o adeba karunia kuni Allah SWT ngen harus tênimo. Akhirnê uku kênuwat smatenku têmau ngen smatêan asuakku utuk mêlêi penjelasan masalah prêpuannê gidong tênêi lai ngen mêlêi pengertian amên anok o adeba titipan Allah SWT ngen kulo ade jêrkainê mêmasing. Bi panjang libêa mêlêi nasehat ngen pengertian akhirnê si kêduai têmimo ngen ikhlas ngen janjai utuk mrawat bayi o sapêi lai.",narrative
835,"Ade do ide jagéa igai dé nam ité manéu nak uméak adeba mukok warung sémbako, usaho dé dio cukup padek kérno tip tun do o bi pasét blanjo utuk kebutuhan bébilai. Pas mukok usaho warung sembako ité harus nam sémdio jano pao barang dé dau tun makéi, muloi kuni kékémuk awéi ténoa sapéi utuk alat kebersihan misalné sabun ménai ngen sabun népap. Barang-barang yo bi pasétba tip uméak perlu, coa si cuma sembako bae dé ité sémdio nak warung tapi dau kulo barang luyén dé biaso tun mésoa misalné mie instan, gélpung, belas, minyok, kékémuk, biyoa kemasaan, rérépéak instan ngen dé luyénné.",persuasive
953,"Ade kêkêdau kilai uku mukmêi nak umêak makan do o rêrato nak luwêa kota dê têmau lapên bi iai jano cigai si baik. Amên nadêakku tip umêak makan o harusnê mêak mêlêi tun muk lapên dê bi cigai si baik, ipê igai lapên o bi iai, bi pasêtba itê dê muk bakêa kêciwo ngen adenê itê têmau barêak o. Memangba umêak makan o mêsoa utng, tapi umêak makan kulo harus nam jêmago kwalitas kêkêmuk nak di, khususnê utukku go la ang coa jijai masalah dê pêtingnê uku nam puês, tapi amên têmau dê uku muk coa si padek, ipê igai muk dê bi iai, asainê ngut matêi uku coa gi bakêa singêak nak umêak makan o igai, amên ade kêkuwat lok mlitas jalur o nak lêm perjalanannê amên uku namên, uku bakêa madêak utuk mêak singêak nak umêak makan o.",argumentative
178,"Kuni itê bogoa muang waktau luang tê utuk dê coa bguno, itê nam kulo misainê ngen kêkêdau aktivitas titik dê ade manfaatnê. Ade kêkêdau ca o itê nam makêi waktau o, misalnê klongon pueng itê nam mêrsih umêak jano mênêa amên ade dê usak, ngen adenê kegiatan o kten aseanê dê niênnê amên itê gêrok awok kulo sehat. Tip tun ade ca o mêmasing utuk misai waktau ade dê majok kuwat kopoa samo ngênguta, ade kulo ngen kuwat lalau ngewea, ade kulo dê misai waktaunê ngen bêbênêa istirahat nak dasêi. Awêi uyo dau pnan misai waktau ngen kêkopoa ngen kêkuwat samo ngupi, trend uyo ngen istilah coffee shop, bi dau pnan ngupi barêak yo dê bi mudêak itê têmau. Ipê igai uyo bi dau kulo mêmêcêm kupi dê nam itê mêsên awêi ipê dê galok tê. Utuk misai waktau luang itê nam mênêa rêncano ngn kêkuwat têmau nak pnan ngupi dê padek samo manêu silahturahmi ngen kêkuwat.",persuasive
694,"Kutê barang elektronik lok si TV, rêdio, kulkas jano dê luyênnê kutê barang yo nam bae usak amên itê ati namên caonê. Amên nak umêak keme kutê dê mnyakut ngen barang elektronik yo uku makêi gennê stabilizer, manfaat stabilizer yo utuk alat elektronik tê bêbênêa mnulung utuk alat tê mêak mudêak usak, ipê igai uyo mêak gi nak sêsadêi nak kota bae gi masiak tegangan listriknê awit kênek tu un, ngen adenê listrik barêak yo do o dê gi gacang musak alat elektronik tê. Nak sêsadêi do o dau barang dê usak kêrno listrik yo, do tun sadêi kulo ja ang amên dê makêi gennê stabilizer yo, si malas têmukua jano si ati namên manfaat stabilizer yo do o atiku namên, amên itê dê tingêa nak kota rêrato bi pasêt namên.",expository
931,"Mon amis o kuni bêl o uku coa taên, ipê igai mon amis dalêak, Uku pêrnêak ceritonê têmulung tun kecelakaan, jijai waktau nulung o uku coa jêjano mungkin kêrno coa si neker igê, jijai pas bi sapêi umêak sakit korban o bi muloi nubêt uku kêmliak nak bajauku ade dalêak, kêmliak do o ngen mon amis oba uku langsung asai lok mutêaknê. Muloi kuni oba uku cigai nam amên ade mon amis terutamo mon dalêak, amên utuk amis kan do o coa sêbrapo utukku, amisnê coa mênêa uku asai lok mutêak, tapi dê mon dalêak ngen mon daging o dê uku coa taên. Pêrnêak jijai panitia waktau rayo ajai uku miliak jijai keamanan bae kêrno coa taên ngen mon yo nano.",narrative
259,"Pas waktau uku gi titik tun tuaiku têmukua uku krita utuk hadiah ulang taunku. Asai snang bi tênukua krita do o dê mênêa uku nam gacang pacok min krita, tip bilai belek kuni sêkulah uku bêlajêa. Krita o krita ruda duai kêrno waktau o ati ade dê makêi ruda titik nak kidêu kanênnê, makonê uku cet nyên us kêrno ati nam tmimang awok min krita. Walau bi cet us tapi coa uku jê o utuk bêlajêa min, kêrno coa jêo o ba akhirnê kêkira têlau mingau uku nam min krita walau ati lacêa nyên min. Tapi uku snang dau tun dê madêak ngen cet min krita nam tamêak mêlacea min krita. ",persuasive
414,"Mok kuni kêkêdau pengertian kuni tokoh agamo itê nam mok kêsimpulan amên tokoh agamo o adeba tun dê itê mangêp mudêak paok, lêmaunê lêkat, berakhlak, têmuan keahlian nak bidang agamo sapêi têmuan wawasan agamo dê nam itê jêmijai guau nak masyarakat. Habib adeba do tokoh nak agamo Islam. Cao basonê Habib asalnê kuni kato Habb-Yuhibbu tainê kasayangan jano tun dê cênito. Amên cao istilah Habib adeba gen gelar kuni Nêbai Muhammad SAW dê Allah SWT cêmito, tapi coa kutê keturunan Nêbai Muhammad adeba Habib. Gelar Habib o cuma nêlêi ngen tun dê têmuan hubungan ngen nasab anok sêlawêi Nêbai dê têgen Fatimah Az-zahra, dê harus tnotoa silsilahnê supayo silsilah Nêbai coa putus ngut uyo.",argumentative
469,"Amên nak lêm agamo Islam coa ade istilah acara upacara agamo, tapi ade acara dê têmasuk nak lêm agamo Islam mungkin dê bi lok srai ngen maksudnê upacara agamo yo barêak Bilai Rayo Idulfitri ngen Iduladha. Utuk bilai Rayo Idulfitri yo ayoknê itê manêu puaso sêlamo dêbulên pênuak, sudo o terakhir itê mrayonê ngen bilai Rayo Idulfitri. Nak bilai Rayo yo itê pêpueng bi siap utk sêmyang Rayo biasonê amên coa nak masjid ade kulo dê makêi lapangan utuk manêu sêmyang yo. Amên nak kota lai dau itê têmau tun sêmyang makêi lapangan kêrno amên makêi masjid biasonê coa muêt, dê masjidnê nakêi kulo tapi kêrno dia dêtaun dêbat makonê utuk sêmyang Rayo nak masjid bi pasêtba coa gi bakêa muêt.",narrative
908,"Amén nadéakku coa kuté tun snang ngen pelajaran matematika, amén uku pelajaran yoba dé uku snang. Mujuané kulo ngen uku snang bél o peljaran yo uyo utuk manéu kérjoku uku dau makéi rumus dé bél o uku mélajéa, dio kulo témaméak uku gi nam mingét pelajaran waktau gi nak SMA bél o. Mnurutku utuk dé gi sékulah uyo coa mudéak ité amén lok nam kuté pelajaran dé ité mlajéa nak sékulah, ité tingéa miliak bae pelajaran dé dipé dé ité snang kémokba nilai dé paling lai nak pelajaran o, utuk pelajaran dé luyénné tép ité mlajéa tapi méak kulo sapéi dapét nilai dé titik nyén. Amén nam cao bélajéa nak sékulah khususné Indonesia ité sémrai ngen luwéa négrai, nak luwéa négrai ité nam miliak pelajaran dé ité snang, jijai utuk plajaran dé luyén kuni o do o coa wajib ité mlajéa.",argumentative
988,"Memang asai selek o pasêtba ade amên itê pas makêi bajau nam srai ngen tun coa itê kênal. Mnurutku utuk mêlnyêp selek o sêbênêanê ade ngen pekeran tê, amên itê coa lok meker igê do o bakêa coa mnyelek utuk tê, têak ba utuk dê srai bajaunê o, coa si pabrik bajau jano sêrwêa dê kêmluwêa bêjuta lamêa do o lêluyên kutê warnonê bi pasêtba ade botos dê srai. Luyên amên kracok tê o itê asea kuni tênpêak ngen tukang pnet do o itê nam miliak gen klok tê, mungkin kalaupun ade dê srai warnonê dê niênnê modelnê bi pasêt luyên.",argumentative
788,"Dau tun dê bi sudo kêno jijai korban bêncano rêrato coa mudêak mlupo ngen kejadian o. Amên mnrutku tun dê barêak yo harusnê najok moi terapi utuk pêpêlan nam mlupo dê pêrnêak si mêding o, memang perlu waktau agok an utuk mlupo do o, tapi itê harus kulo nam mêlêi saran ngen si utuk nam manêu terapi awêi ipê coa mêlnyêp kuni pekeran tun dê pêrnêak jijai korban o. Bi dau kulo bukti amên tun dau dê kaên ngen cao yo, dê niênnê utuk terapi yo harus moi ngen tun dê bêbênêa ngêrtai masalah agamo, jijai si nam mubêak cao peker tun dê mungkin trauma o moi alua agamo. ",argumentative
57,"Ubai kiyêu adeba bahan dê nam molah utuk mêmêcêm kêmuk. Bahan yo kêmbiak mudêak itê mêsoa kêrno dau tun jêmuwoa jano têmanêm, sêbênêa nê utuk têmanêm dio coa si saro makonê galok itê kêmliak nak iding umêak jano blakang umêak amên ade tanêak kosong dau tun têmanêm. Amên itê lok mênêa kêkêmuk awêi kroket misalnê, itê perlu ubai kiyêu dê bi kênkok trus kênukus sapêi mêsok, bi mêsok nakêt trus tênutuk sapêi alus, trus tênamêak gulo, mtiga ngen keju, kutê bahan nunok jijai do sudo o nêa bêbulêt jano amên lok agok baês igai tênamêak gêlpung panir, trus gênureng sapêi kten mesok jano kten kuning luwêanê do o tainê bi mêsok sudo o nakêt, dê padêknê nêmuk gi agok panês.",expository
301,"Ade igai kuwatku dê kêno PHK kêrno memang nak pnan kerjonê o dau tun dê nêdan kêrno perusahaan penannê kerjo o gidong rugai, nadêak Asep gen  kuwatku o ade kêkiro tun dêpuluak dê kêno PHK termasuk kuwatku. Awêi ipê si coa sedih, bêl o si bi idêa mesoa kerjo coa dapêt-dapêt. Pas pnan kerjo yo si nam timo ngen gajai standar UMK, ati si brapo an ba si kerjo nak di mungkin abiak duai taun lêbiak. Jijai kutê tun dê kêno PHK o ceritonê memang dapêt pesangon, tapi dê neker têbo o ngut si dapêt kerjo igai jano gênêp caci o utuk biaya têmutup bêbilai do o bae. Uku kulo amên kêmliak kuwat barêak yo milêm sedih kulo.",narrative
620,"Utuk sêgai agamo kulo itê mêak sapêi mênêa tun singung ngen kecek tê, kêrno masalah agamo yo agok sensitif, jijai amên gidong kopoa ngen luyên agamo itê amên nam milok nguta masalah agamo. Têtiko itê ngen coa sadar kêmidek agamo luyên, amên sapêi barêak yo itê coa gi bakêa an nguta nam bae itê baka bribut ngen kuwat tê dê luyên agamo. Utuk itê dê dau kêkuwat kuni agamo luyên jibêak pêrnêak itê madêak ipê igai itê sêmingung masalah agamo, jijai amên si cêmrito agamonê itê têmi uk bae, walau itê coa têmimo kêbênêa dê mnurutnê cukup nak lêm atêi tê bae. Uku mungkin kêkuwatku ade gnêp mêcêm agamonênê tapi keme cet kopoa ngen keme kulo walau luyên agamo keme bi awêi sêpasuak.",persuasive
106,"Nak sadêi keme ade do danêu gennê danêu Tes, danêu yo fungsi utamonê utuk pembangkit listrik PLTA, tapi danêunê kulo utuk pnan wisata rami amên bilai libur ngen bilai rayo. Amên lok miyo itê moi kota Cu up kilêak sudo o itê kilok moi arah Lebong, tepatnê nak sadêi Tes kecamatan Lebong Selatan Kabupaten Lebong. Amên kuni Propinsi Bengkulu itê lok moi lokasi yo muk waktau kêkiro pat spêi lêmo jam, danêunê coa si brapo libêa tapi panjangnê sapêi tujuak kilo meter, nak di kulo dau tun smiwo biduk amên itê lok keliling danêu, biasonê tip bilai ade, amên bilai mingau jano bilai libur bi pasti rami.",expository
968,"Itê coa nam dmugo amên itê bakêa mênêa selek awok tê dewek, awêi têtibo sêrwêa dê itê makêi sgit, memang amên têpuak kêno ngen itê do o bi pasêtba itê selek. Amên bi têlanyua kêno ngen itê pas itê gidong kêrjo mnurutku itê mêak têmrus kilêak kêrjo tê, padeknê itê istirahat kilêak samo meker jano dê harus nêa supayo itê mêak mnyelek. Utuk jêjago amên itê kêrjo lêbiak baik utuk sêrwêa lêm do o itê makêi igai sêrwêa pnok gunonê au amên dê sgit o nak pêak luwêa, amên pisok dê sgit do o gi bakêa nam têmutup sapêi itê nam gêmitêi sêrwêa jano ngut itê belek do o coa selek igê. Dê lêbiak padeknê igai amên itê nam min kracok siuk jijai coa itê renyeng igê amên têpuak sêrwêa sgit. ",argumentative
1068,"Ngen têtanggo o itê dau harus namên awêi ipê prêngoi têtanggo tê, amên itê bi namên do o mudêak utuk tê nam capua ngen têtanggo tê. Memang ade pao têtanggo dê si coa lok alêak amên miling do o coa jijai masalah kunyauba itê dê mngalêak dê pêtingnê si jibêak sapêi gis atêi ngen itê. Mnurutku utuk nam idup ngen dau têtanggo o ipê igai têtanggo bêlau, pertamo itê nguta itê bi nam kêmlaik prêngoinê awêi ipê, amên itê bi namên do o mudêak utuk tê nam bunok ngen têtanggo o. Walau têtiko cuma itê dê ngêrtai ngen têtanggo tapi sinê coa lok ngêrtai do o mêak jêmujai masalah, amên jnijai masalah itênê dê têtiko coa taên tingêa paok negn si.",argumentative
894,"Utuk ménéa ngen majok tun sadar bersih lingkungan o memang lok sabar, uku awit méngiak ngen RT keme kérno si ku ang tégas utuk mingét wargoné utuk nam jémago lingkungan. Memangba utuk kebersihan o ité bi kémluwéa caci tip bulén, tapi ité kulo méak sapéi kékélok té misalné amén mu ang pégas, do o kulo bi séndio pnan tétiko gi masiak kulo ade dé mu ang pégas sékloné. Amén nadéakku utuk masalah yo coa si nak pnanku bae, baréak uku bi idéa kéliling moi pnan luyén jano kota-kota luyén témau kulo ngén masalah dé srai ngen dé ade nak lingkunganku. Jijai utuk ité dé idup nak lingkungan rami, cuboba ité dewek muloi tertib utuk jémago lingkungan té.",expository
594,"Selingkuh o adeba tun dê dêdiêm ade pêdiak luyên lok si sêmanêi jano sêlawêi do o srai bae, selingkuh o tun dê mpek perasoan atêi ngen dê luyên padahal si dewek bi ade pasangan. Tun dê barêak yo biasonê tun dê coa mêding puês nak atêinê, ade kulo tun dê memang galok gêgitêi pasangan, sêbênêanê utuk mêlnyêp penyakit yo amên mnurutku mudêak, kucainê pertamo itê harus ade janjai utuk nam têmimo lêbiak ngen kuang mêmasing, keduai itê awit nguta ngen pasangan tê jijai itê namên jano dê niên kloknê i o kulo ngen itê, deketêlau  harus sêsamo pêcayo amên ade dê do gidong coa nak umêak. Utuk milok mêak sapêi selingkuh yo kulo  itê mêak sapêi galok mêlêi peluang ngen api bae dê bakêa musak hubungan tê.",expository
430,"Nak dasêi dê biasonê itê usaho coa têmingêa sêmyang, ipê igai waktau anok gi têtitik itê tun tuai wajib majêa anok ngen mêlêi pondasi utamo utuk idup o agamo, muloi kuni itê mpek si utuk nam ngajai bêlajêa ngen guau ngajai sapêi bêlajêa sêmyang. Barêak uku dewek uku coa dau lêmau agamo dê uku namên, tapi kêrno uku lok blajêa ngut uyo kulo gi masiak bêlajêa ipê dê uku ati namên. Amên itê dau namên lêmau agamo ndingku itê nam mêding nikmat idup, cao itê masoa caci, cao dêmidik anok, coa ngen têtanggo, dê niênnê cao itê manêu idup bêbilai ngen dasar agamo dio dê jêmijai idup tê tênang ngen snang.",narrative
415,"Kiyai utuk pemahaman Jawai adeba gen utuk dê tênuai jano dê dau tun hormat. Luyên kuni kiyai nam kulo nakêi istilah nyai utuk sêlawêi. Kiyai nam kulo utuk itê madêak ulama jano tokoh nam lêm agamo Islam. Mnurut Hamdan Rasyid Kiyai o ade tugas dê pertamo manêu tablikh ngen dakwah utuk nam mbimbing umat Islam, luyên kuni o si kulo ade kewajiban mêngajêa, dêmidik ngen mbimbing umat manusio supayo jijai tun dê beriman ngen manêu syarêat Islam. Kêduai manêu amar ma’ruf nahi munkar, amar ma’ruf tainê mêluak tun utuk nam baik amên nahi munkar tainê mê uak tun utuk kidek. Peritêak o utuk moi kutê masyarakat utuk majok ngen manêu kebaikan ngen majok mêak kidêk ngen sêsamo.",argumentative
891,"Umumné utuk ité dé idup ngen tingéa nak kota lai do o dau nyén amén masalah, muloi kuni glung uméak sapéi tunné kulo bermasalah. Uku kérno kuni titik tingéa nak kota jijai dau kulo uku kémliak masalah-masalah dé ade nak glung pnan uku tingéa, bél o waktau gi titik uméak keme o gi asai diém nak sadéi, umuéak gi ja ang, pun kiyéu kulo gi dau, amén pueng bilai do o gi ngéding séngok. Amén uyo bi ade kékiro lém duai puluak taun yo pnan keme tingéa o bi pénuak ngen uméak, pépun lai kulo bi cigai dé bél o udaroné séngok amén pueng uyo bi panés ngenudaro kulo bi cigai bersih awéi bél o. Dé taméak ménéa cigai taén diém nak pnan uyo o kérno nak biding dalén do o sékuweng gi rami awéi kébilai stom ngen motor mlitas, ndingku utuk lingkunganku uyo bi uak bubéak kuni waktau o.",narrative
305,"Akibat kuno PHK ngêding niên ngen ade do karyawan dê do yo, genne Rani omor duai puluak lêmo taun dê jijai korban PHK masal nak do perusahaan. Memang ngêding sedih, kêciwo, mêngiak bi capua jijai do, têbayang utuk mên awêi ipê nam gêmnêp utuk mênuak bêbilainê. Pengalaman dê si mêding pas si kêno PHK dia magiak nak KlikDokter. Kêmasai têkanjêt ngen coa ade dayo pas si namên amên si kêno PHK, dê mênêa si tamêak sedih pas si namên amên coa si bae dê kêno PHK. Si spêt agok depresi trus saro tidua si mêding asainê cigai ade harapan idup igai si kulo spêt cigai nam peker jêjano, mujua si gacang sadar trus si coa lok sedih yo an igê si harus nam muloi idup bêlau igai ngen mêsoa pnan kêrjo utuk anok ngen keluargo dê si smayang.",argumentative
603,"Têtiko ipê itê coa mêngiak amên têmau dalên gidong macet, ipê igai itê memang lok gacang. Mnurutku utuk khususnê dalên utamo mêak sapêi macet do o harus tip sipangnê adepetugas dê jêmago, amên uyo kuni pueng ja ang uku kêmliak amên ade petugasnê. Amên bi têjijai macet baru têko do o kulo biasonê su ang. Amên dê ade lapu milêaknê agok ku ang macet tapi utuk dê ati ade lapu milêaknê dio dê cet mênêa macet kêrno amên pueng jano pêlbêak coa ade dê lok ngalêak. Galok biasonê bi pasêt ade petugas nak tip sipang tapi uyo coa ku namên gêntai bi ja ang nyên uku ade kêmliak dê jêmago nak ade kêkêdau sipang.",argumentative
730,"Utuk muloi mbiaso miling jano nyanyi nak muko tun dau itê nam bae amên itê awit cêmubo. Uku pertamo kilai nyanyi nak das panggung do o asai salêak bae, kêrno uku ati nam kontrol awokku dewek ngen dê uku mêding o. Amên uyo kêrno uku cet mlatih ngen cet cêmubo jijai do o bi awêi biaso madêp tun dau. Uku kulo pêrnêak jijai marketing do o kulo mnulung utuk itê nam miling madêp tun dau, jijai sêbênêanê bi lok si srai bae itê miling su ang nge itê miling madêp tun, utuk itê dê ati cubo miling jano nyanyi dak muko tun dê itê coa kênal do o mudêak, mêak sabên salêak do o kucainê do igai mêak mangêp tun dau o kêmliak itê ipê igai tun dau o bakêa sêmalêak jano têmawai itê, kutê o amên itê nam min suasano coa gi bakêa têjijai gennê dêmêm panggung.",persuasive
869,"Kutê itê buliak bae main aplikasi tiktok, tapi itê dê têmuan akun tiktok yo kulo lok têatêi kêrno api bae nam mok foto jano video dê itê upload nak tiktok yo. Amên nadêakku buliak bae itê lok mpek gambar jano video tê tapi mêak sapêi ade tun salêak guno dio bakêa bahayo utuk tê. Ipê igai uyo dau têtitik bi nam kulo main tiktok yo, têtiko uku agok heran kulo amên kêmliak nak tiktok yo ade sêlawêi gi ati lai nyen bi nam main tiktok ngen mpek videonê têtiko coa padek kêmliaknê jano itê dê selek kêmliak. Mungkin amên tun tuainê namên kulo bi pasêtba tun tuainê mêngiak, do igai dê ksabên tê mêak ade anok dê gi titik nyên kulo kêmliak dio bakêa mêus moral têtitik dau o.",expository
1001,"Keme biaso kêkopoa cang gitêi nak umêak api bae dê si gidong ade waktau, jijai pas ade tiko waktau keme kopoa nak umêak kuwatku gennê Iman, keme tun lêmo dê mini jijai kutênê bênum ngen Iman. Keme biaso ngênguta bae ade kulo dê miling masalah bisnis, coa an keme ngênguta ade anok buwêak kuni kuwat keme dê mini kulo si o ruponê tun lapangan, si kêrjo ngen kuwat keme nak proyek, jijai waktau o si lok minoi tando tangên kuwat keme utuk itungan tun dê kêrjo kêrno bilai o kulo bilai Sabtu. Pas si sapêi memang si agok kêmon biaso bae gennê tun lapangan, keme coa ade dê madêak masalah mon o, tapi kuwat keme dê bosnê o madêak gen padêak mon awoknu nadêaknê dêbat igai amên lok têmau uku nakêi minyok um dêkaco kilêak nadêaknê samo tawai, antaro kuwatku ade dê tawainê, si kten agok selek ngen keme, sudo tando tangên o si lalau. Uku madêak ngen kuwatku amên dêbat igai mêak smelek anok buwêak iding keme slen kêmliaknê kêrno si jijai selek, kuwatku madêak do o bi biaso uku galok bragam ngen anok buwêak nadêaknê.",narrative
525,"Bi pasêtba tip daerah o ade gennê kêmuk khas kuni di, barêak nak Lampung kêmuk khas o luyên kuni kêkucêp ade kulo kêmuk khas dê bidau tun namên. Uku bae jak tingêa nak Lampung yo kêrno bi cet muk jijai tagiak kulo ngen kêmuk yo, amên nak Lampung gennê Seruit dio jenis lapên dê ja ang tun Lampung dewek nam têmingêa. Seruit yo sederhano sêbênêanê utuk lapên mukmêi itê sêmyap sêruit yo dê isainê kan nangang jano gênureng, samêa caluk, pindang kan, têpuyok ngen sêkulêm. Sêkulêm o dê biasonê ade pêtêa, jê ing uai, têlung sêkulêm, kemangi, lêpang ngen ade igai dê luyênnê, utuk mukmêi makêi seruit yo biasona kulo mukmêi sêsamo, awêi amên ade acara kêluargo jano bêbilai mukmêi nak dasêi ngen anok prêpuan kulo. Kêrno mênêa ngen bahannê sederhano jijai têngen bae itê nam mênêa.",narrative
984,"Mêak nyên itê asal kêdêu bae aên ade têkêliak ade iês awêi kuwat jano sêpasuak tê, nasêt nyênyên kilêak mêak sapêi salêak kêdêu. Têtiko itê waktau moi pnan luyên jano kota luyên itê asai têkêliak ngen tun dê pêrnêak itê namên jano itê jênal, ipê igai tun o mirip nyên ngen sêpasuak tê. Amên têmau barêak o ngêding nak atêi lok gacang mêdêu do o timoa ngen deweknê, dê galoknê itê coa panjang meker trus itê mêdêu ngen magêa tun o. Pas namên amên do o iso si tun dê itê sako mako itê bi pasêtba mêding selek. Amên sapêi selek kêrno luyên tun nen itê sudo minoi maaf asainê itê lok gêgacang lalau kuni pnan o, kmasai tê kutê tun nak di bogoa kêmliak itê, coa tau kmasai tê amên itê gi masiak nak di.",expository
1190,"Buliak bae itê bêkuwat ngen smanêi jano sêlawêi, barêak bêbilai itê nak kator do o kutê o itê jêmijai kuwat. Uku nak kator ade dê kuwat sêlawêi dê biaso lalau sêsamo misalnê mukmêi bilai do o keme awit lalu bêduai mêsoa pnan utuk mukmêi bilai, tapi keme cuma batas bêkuwat bae, uku ade kelurgo i o kulo si, dê niênnê keme sêsamo jêmago awok mêak sapêi hubungan bêkuwat keme usak kêrno ade asai nak êm atêi. Amên caoku uku kini keme pêi knal kêrjo nak do kator si o uku bi mangêp awêi asuakku, misalnê si ade minoi tulung do o uku usaho utuk nam têmulung si, i o kulo si amên uku minoi tulung si gacang lok têmulung uku. Adê kêkiro têlau taun lêbiak keme sêsamo sêati uku bêdan kêrjo kêrno bi mukok usaho dewek, tapi walau keme bi cigai do kêrjo keme gi têp awit telpon têmnai kabar, uku kulo ngen smatennê kênal baik ade tikonê keme bunok kêrjo nak do pnan.",narrative
133,"Do dê wajib itê meker amên itê mtomoi pnan luyên adêba pnan têmalêm. Ade kêkêdau pnan têmalêm nam itê miliak lok nak hotel, motel, jano penginapan. Utuk miliak pnan itê biasonê kêmliak lokasi pnan itê têmalêm kilêak, amên si uak kuni kota bi jelas itê miliak hotel kerno nak hotel biasonê fasilitasnê cukup. Amên si pa ok kota jano nak têngêak kota itê nam miliak penginapan kerno utuk itê mêsoa kêkêmuk kulo coa si saro do igai amê peninapan siwonê bi pasêt lêbiak muêak. Beda ngen hotel go nê la ang tapi fasilitasnê cukup, jijai kutê dê itê lok cukup itê mêsên kuni bilik bae.",descriptive
383,"Barêak uku kulo ngên anok bibikku keme kuni titik bunok, kuni SD sapêi SMP sêsamo nak Lampung, kêrno tiaknê baliak kêrjo moi Medan jijai kutê kêluargo bibikku balik mini, waktau baliak uku cuma mês sapêi Bandara nak Lampung, jijai amên kuni Lampung transit kilêak nak Jakarta utuk lajau moi Medan. Dê galok mênêa uku asai sedih o anok bibikku o têngên lok moi ipê-ipê si coa lok amên uku coa mês, si o ku ang binai amên lalau ipê igai su ang, makonê amên ngen uku moi ipê ba si lok uku usaho nam mês. Pêrnêak si telpon nadêaknê gi padek nak Lampung, amên nak Lampung padêaknê si nam lok gabok moi ipê bae ade uku dê mês, uyo nak di si ja ang kêluwêa, dê niênnê mungkin kêrno bêlau nak di do igai si ati dau kuwat, mungkin kulo sudo yo amên bi dau kuwat asaiku si bakêa nyap kulo nak di.",descriptive
37,"Ade juadêak nak pnan keme do o juadêak khas nyên kuni pnan keme, gennê juadêan tat ade kulo dê madêak juadêak tênoa. Amên ruponê agok lai mênêa nê coa makêi citak, jijai biasonê kêlai ipê cipirnê klai o ba juadêak nê. Utuk mênêa juadêak yo itê perlu bahan gêlpung gêndum, tênoa buliak kulo tênoa bebet, gulo, nioa, ngen mtiga. Pertamo tênoa ngen gulonê knocok jibêak makêi mikser cukup makêi  dê biaso kêrno jibêak sapêi si bukuak, sudo o nêpek gêlpung sapêi jijai adonan nêpek mtiga didik, utuk bungainê nioa narut sênngêa ngen gulo amên lok baês kten nê nam tênamêak warno milêak jano kuning, sudo o nak lêm cipir itê mpek alas kertas minyok, nêpek minyok didik kunyau juadêak coa mêlkêt, muloi itê mênêa adonan nano mipis bae nak lêm cipir sudo o nêpêk nioa nano, tingêi itê mênêa pariasi das nê didik sudo o nopen sapêi mêsok kêkiro têngêak jam, amên bi mêsok nakêt tingêa têntok-têntok bi nam muk.",expository
1060,"Utuk dê gi bêbêlau umêak tanggo baiknê samo o mêstai dau lok bêlajêa ngen tun dê bi an umêak tanggo, mêak sapêi dau coa namên awêi ipê cao mêcuak masalah ngen pasangan. Gennê gi uai kutênê pasêtba coa ade dê lok mngalêak amên ade masalah, ja ang têmau tun uai dê nam têmaên emosi. Nak yo perlunê utuk bêlajêa ngen dau tanye magêa tun dê bi an mêding umêak tanggo, mêak ade asai gengsi ngen mêak sêselek amên ati namên padekba bêtênai. Têtiko dê awit têjijai masalah o amên bi nyêbuau igê, lok si dê sêmanêi jano dê sêlawêi do o srai bae, amên bi bigê nyêbuaunê do o coa an bakêa bribut, ipê igai amên sêmanêi pas kulo pêi belek trus langsung snutok do o pasêt jijai ribut. Dê barêak yo nêuak ba, mêak sapêi mnyêsal sudonê.",persuasive
697,"Amên itê ade mesin cuci padeknê dêbulên dêbat itê mêrsih kutê, ade cerito mesin cuci nak pnan kuwatku padêaknê jak si têmukua ati pêrnêak si mêrsih nge mukok arêak ruda nêpapnê. Jijai waktau uku madêak cubo mukok pas kulo uku gidong pnannê si mukok, si têkanjêt kêmliak isainê nak lêm o coa tê namên gen pao, muloi kuni gês bênang sapêi ade caci kricing nak lêm bêak ruda o, tamêak igai bi dau kotor ngen ade lumut kulo nak lêmnê. Utuk itê dê têmuan mesin cuci yo awitba itê mukok ngen mêrsih supayo mesin cuci tê o coa dau pêgas nak lêmnê, dio kulo nam mênêa gacang usak amên itê coa mrawat.",descriptive
1065,"Utuk itê dê ati pêrnêak cêmubo maik dana darurat buliakba cêmubo, amên itê cuma meker kebutuhan bêbilai do o coa si bakêa mgênêp, jijai pertamonê memang agok makso amên coa o coa gi bakêa ade dana dê nam itê makêi amên gidong mdêsok nyên. Muloiba kuni dêdidik kilêak misalnê kuni dêpuluak ribau tip mingau jano lêmo puluak ribau tip bulên dio ngêding nyên mnulungnê amên pas itê bêbênêa gidong perlu. Mêak kêmliak didiknê itê nam cêm êi tapi amên bêtaun-taun do o coa itê makêi do o bakêa jijai dau, misalnê bae tip bulên nam smiso lêmo puluak ribau amên dêtaun bi num otos ribau tingêa kmilai bae amên kêdau taun itê coa gêmêak caci dê nam itê maik o.",persuasive
254,"Kuni pengalaman idup dê uku mêding hal dê paling mênêa snang nak lêm idup pas uku nam jijai dalên kêluwêa utuk tuk luyên, kêrno kêrjoku jijai pendamping sosial kêmuat masyarakat dê kêno imbas bencana ngen kondisi masyarakat dê têgangau pekeran ngen kondisi sêrbo ku ang. Waktau uku sapêi ngen rombongan, masyarakat di o bi têmungau keme ngen harapan dapêt bantuan dê têbo o perlu. Kêten snang nyên masyarakat o dapêt kutê perlengkapan dê têbo o lok, kuni perlengkapan tidua, perlengkapan menai, sapêi perlengkapan anok titik. Luyên kuni utuk kebutuhan dopoa umum kulo bi dau dê nêmin utuk kêkêdau bilai moi muko. Kêmliak têbo o snang dio jijai pengalaman dê coa mudêak uku mêlupo. Kêrno nam kêmliak têbo o snang.",argumentative
353,"Uyo tun tuaiku dê gi ade o inok Alhamdulillah, kuni titik ngut tuai yo uku bi dau mênêa kêciwo tun tuai, uku sayang nyên ngen tun tuaiku uyo uku usaho utuk jêmago nyên perasaannê mêak sapêi uku mênêa si jijai pekeran ngen uku. Dê coa pêrnêak uku mlupo mênêa kêciwo tun tuaiku adeba masalah sêkulah, si walau coa dau caci tapi lok kutê anoknê mêak sapêi putus sêkulah, makonê waktau uku bêdan sêkulah nak STM si mêngiak nyên ngen uku, cuma waktau o uku meker kulo amên uku têmrus sêkulah dê coa klop ngen atêiku mungkin si lêbiak kêciwo igai, jijai Alhamdulillah kutê o nam uku têmbus ngen uku nam têmat SMA trus kuliah walau coa ngut sudo kêrno uku timo kêrjo, walau didik uku nak têmulung asuakku dê gi sêkulah.",descriptive
320,"Nak lêm manêu idup yo itê coa bakêa namên jano pao dê itê bakêa têmau. Awêi uku dewek dau nyên pengalaman idup dê uku têmau, utuk urusan kêrjo bae uku manêu usahoku kuni bêak. Lêm usaho o mungkin uku salêak ca o manajemen dê ade ngen uku, dau niên dê uku mêding waktau usahoku gi panêu bel o. Gagal nak lêm usaho do o biaso tapi uku gagal nangêpku dê luwêa biaso. Uyo uku pêi sadar amên nak lêm usaho o itê coa nam mangêp tun dê ade hubungan bisnis ngen itê o pemekerannê srai ngen itê, misalnê masalah utang piutang, kêrno uku tun dagang do kulo uku bi pasêt ade utang i o kulo tun dê nukua ngên uku, kêrno uku percayo jijai coa gi mungkin uku minoa boroknê. Ruponê coa srai ngen uku, amên uku ade utang bi pasêtba uku meker têngen nam masên, tapi kêkuwatku coa si ade pekeran awêi o, jijai nak taun 2017 uku têmutup usahoku, uku kulo jêmuwoa kutê dê uku têmuan utuk masên utang-utangku.",narrative
170,"Amên gidong nak dasêi uku biasonê galok têmoton ca o tun ngêsok nak youtube, memang kuni bêl o si uku nyap bae amên têmoton ca o tun ngêsok, kêmsok jano bae muloi kuni kêmsok juadêak sapêi  kêmsok lapên uku snang mlajêanê. Tetiko uku kulo praktek ca o mênêa gen dê uku têmoton, biasonê coa si dêbat bae kêmsoknê ngut uku nam niên mênêa jano dê klo uku mênêa. Barêak waktau o uku cubo mênêa martabak, walau ati si jijai nyên awêi dê tun jêmuoa tapi uku bakêa mênêa sapêi si jijai niên ngen padeek asainê, biasonê kulo uku amên sudo mênêa uku bi pasêt mêluak tun dê pa ok ku cêmubo asainê, amên si  madêak ati padêk uku bakêa mênêa igai ngen samo bêlajêa mingêt jano dê ku ang, ngut si padêk niên asainê baru uku puês.",narrative
385,"Buliak bae itê sedih amên têningêa kuwat tapi itê mêak mbênêk si kulo amên si madêak lok baliak uak, kêrno si kulo amên srai dê ndingnê ngen jano itê mêding bi pasêtba si sedih kulo. Dau tun madêak amên ade têmau pasêtba ade bêcê êi, jiaji mnurutku dia biaso nam lêm itê manêu bêbilai tê, memang utuk nam mêsoa kuwat dê nam samo ngêrtai ngen itê o agok saro, coa kutê kêkuwat tê ade sipêt awêi o, nak lêm botos kuwat mungkin ade do jano duai dê barêak o. Amên itê têningêa kuwat dê bi cocok nyên ngen itê pasêtba itê mêding kêlnyêp awêi kêlnyêp barang dê paling bêgo ngen dê itê têmuan ngen coa mudêak dapêt gitêinê.",argumentative
647,"Alat olah raga dê uku têmuan igai adeba kewea, olah raga dê do yo sêbênêanê memang hobiku. Utuk alat kewea yo uku ade têmuan kêkêdau mêcêm, ade utuk nak laut ade kulo utuk nak kulam, amên dê utuk nak laut dio dau alatnê, amên de uku têmuan muloi kuni biyês khusus laut sapêi dê alat coa makêi biyês. Keme biasonê dêbilên dêbat biasonê pasêt tu un moi laut, têtiko tun têlau têtiko sapêi tun dêpuluak amên, ade kulo tikonê keme cuma tun duai bae kêrno dê luyên ade kesibukannê dewek. Dê nyapnê amên nak laut klonê gidong musim kan lai mbiding, itê coa uak igê moi têngêak, abiak duai jam bae kuni biding do o bi dau kan lêlai, do kulo amên coa brapo uak kuni biding amên têtibo ujên itê nam gacang mbiding.",descriptive
288,"Nikêak o coa si cuma mucêp janjai antaronngen dê luyên, tapi kulo mênêa jijai do duai kêluargo ngen lingkungannê. Mako coa heran sêati mok keputusan utuk nikêak, dê niênnê tip tun nam têmimbang kilêak masalah niat ngen kêsangup. Nikêak kulo iso si êsamo do jano duai bilai, dêbulên jano duai bulên jano dê taun duai tapi nikêak o utuk nam sêsamo têmimo ku ang jano lêbiak antaro tun duai o. Utuk nikêak o sêbênêanê mudêak tapi utuk manêu bêbilainê do o dau dê harus itê madêp, Gentai dau tun nikêak cuma duai jano têlau bulên bi sa ok, ade kulo dê ati gênêp dêbulên, ade dê bi sapêi têtaun nam saok, kêrno duai kramin o gi masiak bêtaên ngen ego mêmasing.",persuasive
1134,"Pertamo ideologi liberalisme muloi ade nak Prancis ngen Inggris nak abad dêlapên belas ngen sembilan belas. Timoanê liberalisme têjijai kêrno ku ang adeanê masyarakat dê ade nak nêgrai o bi kuni an. Tun dê pertamo makêi ideologi liberalisme adeba John Locke, si adeba Filsuf asalnê kuni Inggris dê mênêa teori naturalism liberal. Naturalism jêmlas amên hok pribadi adeba hok alam ngen naluri dê timoa bêsamo ngen pertumbuhan tun. Kêjijai ngen liberalisme o ade duai kjijai dê baik ngen kêjijai dê kidek. Kêjijai baiknê hok pribadi do o jnamin aman, ksênang tun kulo jnamin, dapêt kebebasan kêmluwêa pêndapêt. Kêjijai kideknê bakêa têjijai praktek individual, têjijai pasar bebas ngen têjijai coa ade adeanê nak lêm masyarakat.",expository
916,"Ade tun dê jijik ade kulo dê coanê amên kêmliak mutêak jano kêmliak tun mutêak, memang amên tun dê jijik kêmliak mutêak o si nam bae mutêak kulo. Uku amên kêmliak tun mutêak do o coa jijik tapi uku slen kêmliaknê, ade waktau uku pêrnêak têmingia bis waktau bêl o belek moi msadêi, amên nak Sumatera dalên o rêrato bêlikau-likau amên tun dê coa taên bi pasêtba mutêak. Ade dê têmot nak dêpêakku do o tunnê gi uai kêrno gidong libur sêkulah si belek msadêi nadêaknê liburnê agok an makonê si belek, si mratau yo utuk smudo sêkulahnê bae jijai si kos nak iding sêkulahnê. Ati uak perjalanan keme ade kêkiro duai puluak kilometer do o bi muloi mutêak, kêrno nak bis o sêmdio asoi utuk mutêak jijak uku mok utuknê, sudo mutêak pertamo o coa an si mutêak igai, jijai uku smaran ngen si utuk nêmin tidua ayok o muk ubêt kilêak nadêakku, kêmliak barêak yo uku timoa slen, makonê uku têmulung utuk molot tukuknê mêak si mutêak igai. Tun dê têmot dêpêak keme o nak kêrsai luyên si coa lok kêmliak ngen dê mutêak o bi pasêtba si jijik kêmliaknê.",narrative
1128,"Amên mnurutku khususnê dê sêmanêi dê bi mampu amên ati nikêak kekerba utuk nikêak, mêak sapêi mnyêsal bi tuai sudo yu. Amên bi kêrjo omor kulo bi mdukung nikêakba, memang judau nak tangên Allah SWT, tapi itê lok ade niat kilêak kuni atêi tê, amên itê dewek coa ade niat awêi ipê itê lok têmau judau tê, itê têmi uk tun madêak lok duo ngen usaho. Dê itê kulo harus meker amên nikêak bi agok omor, mêak sudo yo gilia anok tê pêi lêlai ngen dau perlu biayo itê dewek bi cigai kuwêt utuk kêrjo, auba amên itê pêgawai pêmritêak mungkin ade pensiun tê , tapi amên itê kêrjo nak awasta do o itê bakêa saro i o kulo ngen anok keturunan tê, utuk keperluan pendidikannê kulo itê harus meker.",argumentative
595,"Têngen têmi uk kato selingkuh dê ade nak pekeran tê adeba tun dê coa setia, sêbênêanê itê harus mlajêa jano sebab kuni nam têjijai selingkuh yo. Itê galok coa sadar amên sebabnê o kêrno galok sêsamo taên ngen atêi mêmasing, amên itê lok si gidong mêdiak jano bi duai kramin cet nguta ngen têmnai jano dê coa galok asaiku itê bakêa uak kuni selingkuh yo. Api coa gis atêi amên kêmliak pasangan jano metetê selingkuh ipê igai awit si mênêa, makonê utuk nam sêsamo namên prasoan atêi mêmasing do o harus nam sêsamo jêmago, utuk o ba itê harus cet ngênguta jijai namên ipê dê klalok ipê dê si as.",persuasive
138,"Itê bi namên nak Indonesia ade hotel syariah. Berdasar fatwa DSN-MUI 108/2016 maksud ngen usaho hotel syariah o adeba dê sêmyap pênan bilik-bilik nak lêm do bangunan dê lêkêp ngen jaso playanan kêkêmuk ngen tujuandapêt utung. Nak lêm hotel syariah playanannê nêbatas, i o kulo ngen tamu harus seleksi kilêak. Ngen dasar fatwa o dapêt itê madêak amên hotel syariah o adeba hotel dê manêu playanan jano fasilitas makêi prinsip agamo Islam, kêkêmuk nak di kulo harus ade sertifikat halal, nak biliknê kulo ade sêndio alat sholat ngen Al quran utuk tamu nam ibadah. Pasangan dê lok têmalêm nak di kulo amên coa min tando bi nikêak coa buliak têmalêm nak di.",persuasive
1144,"Mêak itê sêsio ngen mangêp cetes magêa faham komunis yo, otok dê nakêi tun faham komunis do o adeba utuk nam kuaso pênuak nak nêgrai yo, dêbat si nam kuaso do o moi muko si pasêt lok kuaso ngen kutê coa si makêi, têmasuk munuak tun dê coa lok têmotoa kêloknê. Amên lok namên nyên ngen faham komunis yo buliakba têmnai ngen tun-tun mêna o dê gi idup, awêi ipê tun komunis o mênêa tun dê coa lok têmotoa fahamnê. Amên tun dê mêding zaman o sapêi si supêak mêak sapêi têmau igai dê barêak o, nyabai coa ade go, têrnok tun nêmok pakso, harto nêmok kulo, prêpuan tun nêmok amên ade dê mlawên do o cigai si mot lajau nunuak oba. Jijai utuk generasi uyo mêak coa jêmago nêgrai tê yo mêak sapêi timoa igai gennê faham komunis.",expository
463,"Kitêb suci umat Islam berupo Al Quran isainê petunjuk ngen pedoman idup manusio. Kutê umat manusio harusnê nam mbaco Al Quran ngen faham tai isainê supayo idupnê sesuai ngen petunjuk dê nêlêi Allah SWT. Al Quran adeba dasar hukum Islam ngen dasar syareat Islam. Uyo Al Quran kulo bi dau terjemahan kêkêdau baso asing têmasuk Indonêsia, dio tujuannê supayo Al Quran lêbiak mudêak nêlajêa ngen mudêak ngertai utuk umat Islam tapi baso asli Al Quran do oba Arab têp tênaên utuk jêmago aslinê. Mbaco Al Quran adeba ibadah utuk kutê umat muslim ngen ade kêkêdau kebaikan nak lêmnê, Al Quran kulo isainê pêtunjuk utuk umat muslim nak lêm adab bêbilai, kêrno Al Quran adeba sumber kuni kutê sumber hukum dê matur prêngoi tê nak lêm manêu idup nak dênio.",descriptive
400,"Paok pnan ku tingêa ade masjid lai amên tun madêaknê masjid jami, nak di o cet nakêi amên ade acara lai barêak pengajian akbar. Uku nak di kêrno gi bêlau jijai uku ati dau namên jano pao kegiatan dê tip mingau jano bulên dê biaso nanêu, uyo dê kênamênku ade yasinan tip malêm  Jum’at  gêgitêi kuni umak moi umêak, amên coa ade dê nam made nak umêak pas gilianê malêm o bi pasêt nade nak masjid. Waktau pêrnêak uku mênotoa milêm yasinan o kêrno si paok umêak do igai uku najok kêtuai masjidnê utuk moi milêm yasinan. Pertamo sakoku dau dê têko ruponê ade abiak tun duai puluakba, beleknê uku têmnai ngen kêtuainê ade kêkiro kêdau anggota kutênê,  si madêak ade abiak tujuak puluak tapi dê aktifnê didik, mungkin dê luyên agok sibuk nadêaknê. Amên nadêakku utuk kêgiatan yo baik dê pêtingnê itê manêu dio bbna kuni atêi kêrno Allah.",narrative
1034,"Dah pahlawan nak lêm perjuangan bangso Indonêsia awêi pahlawwan pendidikan. Peran pahlawan nasional yo memperjuang nak bidang pendidikan, pahlawan pendidikan ade peran dê beda tapi têmuan tujuan dê srai adeba lêpas kuni penjajah ngen têmikêt mutu pendidikan ngen têmikêt kecerdasan masyarakat Indonesia waktau o. Kemajuan nak lêm pendidikan Indonesia coa uak kuni tun dê dulai ngen pendidikan. Perjuangan pendidikan o ade kucai utuk majunê bangso. Dê terkenal ngen bapak pendidikan adeba Ki Hajar Dewantara dê laher nak kelurgo ningrat dê mênêa awoknê ade hok lêbiak kuni dênio pendidikan maso Blando. Si itê kenal kêrno ajaran dê snapêinê trus gi gnuno sapêi uyo awêi Tut Wuri Handayani, Ing Madya Mangun Karsa dan Ing Ngarso Sungtuladha. Ki Hajar Dewantara sadar amên dê nam mlawên Blando waktau o adeba pendidikan, utuknê pendidikan bakêa kêmluwêa generasi dê sadar ngen kebangsaan. Kêrno pekerannê o dê jêmijai perguruaan nasional Taman Siswa dê jijai têmêi pendidikan nak Indonesia.",expository
1099,"Dê ndingku amên itê panjang omor utuk maso tuai o padek amên itê nam idup ak sadêi, utamonê utuk kesehatan do o gi mdukung nyên, barêak nak sadêi keme, uku ade mêding duai taun belek msadêi, sadêi keme o nak têtêngêak bukit barisan, makonê udaro nak sadêi keme o sêngok ngen tanêaknê kulo subur. Kêrno udaro gi bersih oba utuk tun dê bi agok tuai do o nam mênêa tamêak sehat, ipê igai amên nam ade kegiatan nak biding jano belek umêak bêtanêm arêak gen lapên do o bi lêbiak kuni olah raga utuk kêmluwêa eteng. Jijai mnurutku utuk maso tuai padekba idup nak sadêi nêbaning idup nak kota.",expository
855,"Dau kejadian dê mênêa tun mnyêsal kêrno coa namên jano mungkin si ku ang faham ngen guno tip alpikasi o. Kêjijai barêak yo bi awit têjijai nak medsos awêi facebook, ade anoknê nyêp nêmin tun dê si dapêt kênal kak facebook dau kulo tun dê têpike caci jano barang luyên ngen pêcayo magêa tun dê si kênal liwêt medsos facebook yo. Utuk itê dê têmuan anok gi têtitik dê tip bilainê mêgong handphone, baiknê itê têp mawas anok tê mêak sapêi jijai korban kuni medsos yo, itê kulo dê jijai tun tuai nam mêlêi pengarahan dê baik utuk anok-anok tê ngen masalah medsos o, lok têatêi gêmuno tip aplikasi dê ade zaman yo kêrno ngen tamêak majunê tekhnologi itê nam miliak dê dipê dê itê nam gêmuno.",persuasive
1094,"Uku galok cêcubo tanêm walau uku tingêa nak kota, amên itê dê giade pnan misalnê nak biding umêak jano blakang umêak itê cubo têtanêm nak pot jano nak tanêak langsung. Uku memang galok cêcubo ngen cêcubo o uku mêding aseanê, barêak nak umêakku uku sêngajo têmukua polybag utuk têtanêm, jijai nak belek umêak do o coa si dau tapi utuk dewek do o bi gênêp. Uku ade têmanêm cabe lai ngen cabe mun, trus uku têmanêm tomat ngen kacang panjang, kuni o uku bi nam panen utuk dasêi dewek, cabe cigai mnukua i o kulo tomat kutênê tingêa mok sêsuoi ngen kebutuhan tê. Ade waktau uku têmanêm têlung do o uku sapêi nam magiak tun paok umêak, jijai ngen galoknê uku tanêm ade pao keprluan bêbilai dê cigai mnukua.",expository
599,"Ade penglamanku waktau anokku dê pisêt gi titik waktau o gi TK, jijai si bribut ngen kuwatnê sapêt kuwatnê ade kêluwêa dalêak nêlatok anokku, kêrno uku coa namên jijai uku biaso bae, pas bilai bi pêlbêak kêkiro bi paok maghrib inok kuwat anokku o mdasêi mêmêngiak madêak anoknê blago ngen anokku sapêi bêdalêak, jijai uku madêak itê min moi dokter bae uku tanggung jawab utuk mubêt, tapi têberep madêak coa tê namên gen paonê, uku gi masiak sabar, nadêakku biasoba anok titik mêak itê dê bakêa jijai coa sêbaik, amên memang silêak maro itê sêsamo min moi bubêt uku dê tanggung jawab nadêakku. Tapi sinê gimasiak awêi coa têmimo, uku lajau emosi ipê igai bi lok masuk waktau maghrib, jijai nadêakku amên udi coa têmimo sedangkan uku bi bêbaik lok mubêt, uyo gen kêlok udi nêluak tiaknê miyo uku mbot. Sudo uku madêak i o si belek uku mot nak dasêi sapêi kêlmên coa mnêko, ade abiak duai bilai uku têmau aduknê uku cêmrito nadêak aduknê mêak maham igê kecek prêpuannê o smudonê si dê minoi maaf ngen uku.",expository
42,"Ade do menem dê herbal, dau kulo tun madêak padek utuk kesehatan awêi jamu kunir asem, dio umumnê utuk slawêi amên mênêm nê tip bilai jano têlau kilai dêmingau nam utuk jêmago kesehatan. Jamu yo nêa kuni kunik ngen asêm jawai nêbus ngen biyoa sapêi gêlgok, ade kulo biasonê tênamêak ngen mis mêdau. Sêmanêi kulo nam muk jamu yo asai nê pi iak kêrno asêm o, tapi uku pêrnêak menem memang ngêding padek nak awok mênnê. Patut nyên rêrato tun dê jêmuoa jamu pasêt sêmdio dê dio rupo nê dau tun galok muk.Ipe igai mêmêi dê pêi bêlpas, biasonê tip bilai si mêsên jamu yo.",descriptive
1102,"Amên uyo utuk lêlalau itê cukup mot bae nak umêak ngen adenê aplikasi dê nam itê makêi do o kutênê jijai mudêak. Ade tikonê uku makêi angkutan umum yo, misalnê nak bakêa tujauku o coa ade pnan mpek kendaraan jano nak pnan tujau o ku ang aman utuk kendaraan do o biasonê uku makêi angkutan umum liwêt aplikasi. Ade pengalaman dê sle utukku, waktau uku pêrnêak mêsên angkutan liwêt aplikasi waktau o uku perlu motor bae kêrno lok moi pnan tujauku o dalênnê agok spit, coa an uku mot motornê sapêi ruponê dê minnê sêlawêi, kêrno coa padek amên uku nak blakang akhirnê uku têmawêa awêi ipê amên uku dê min motornê, mujua si kulo pêcayo amên uku dê min. Pas sapêi tujauku o uku tu un trus masên okos ngen madêak mokasiak.",descriptive
11,"Hana biasonê mênyu ang nak dasêi amên bi belek skulah. Skulah nê kulo coa si uak kuni umêaknê, amên si moi skulah  têmingia krita cuma kêkiro duai puluak menit. Hana tingêa ngen kêduai tun tuainê dê sibuk trus ngen kêrjo. Inok Hana kêrjo jijai playan nak supermarket agok uak kuni umêaknê. Inok Hana brakat min motor, amên tiaknê kêrjo nak bengkel motor dê têmuan mamaknê. Tiak ngen inok nê biaso belek kêrjo kêkiro jam lemo pêlbêak. Têtiko ja ang ade kêkêmuk nak mija cuma ade sosis, mie instan jano nuget dê ade nak kulkas. Bilai o Hana sudo siyuk si biaso mukêa dua nuget monok lok gnureng utuk mukmêi bilainê, bi mêsok si langsung mukmêi su ang kerno tun tuai nê ati belek, barêak o ba si manêu gesea tip bilai.",narrative
91,"Uku sêbênêanê dê paling galok muk o ba cumi, asainê tip bilai kulo lok uku muk. Nêa jano bae lok si nêlapên jano gênureng kutênê uku galok. Amên uku belek kêrjo mlitas kak pasar kan biasonê uku sêngajo singêak, amên ade cumi dê gi bêlau pasêt nyên uku têmukua, ade pernêak uku têmukua duai kilo pas nyên waktau o cumi nak pasar kan gidong dau go nê kulo coa si la ang do kulo agok lêlai. Sapei dasêi sudo siuk uku mêrsih cuminê rencanoku uku lok kêmsok cumi satên awêi lapên tun Padang. Sudo mêrsih uku sêmyap rêrêpêaknê muloi ku kêmsok kêkira dau puluak mênit baru mêsok, keme mukmêi gidong lapên gi agok panês, padek nyên kêmuk nê uku ba dê paling dau muk.",narrative
1167,"Dau kuni ilmuan luwêa dê pêcayo ngen reinkarnasi o, si madêak reinkarnasi o bêbênêa ade, jijai mnurut têbo o tun dê matêi do o ruhnê bakêa idup igai ngen masuk moi cupik pêi laher. Makonê dau ilmuan têmliti sipêt ngen cao tun o si mangêp srai ngen tun dê bi matêi dê si namên. Tun luyên kuni agamo tê Islam buliak bae madêak ngen pêcayo reinkarnasi yo tapi itê khususnê muslim kêrno dio memang coa masuk akêa wajib kulo coa pêcayo reinkarnasi yo. Itê mungkin ade kêmliak tun jano sêpasuak tê dê caonê bi lok srai ngen tiak jano niniknê sêmaso gi idup, do o mnurut tê hal biaso kêrno memang ade keturunannê jijai do o coa si reinkarnasi yo nano.",descriptive
1076,"Dau kêkuwat tê dau kulo prêngoinê, tingêa ngen itênê bae nam coa itê têmotoa cao kêkuwat tê o. Uku ade kuwat dê kuni titik ngut uyo keme coa pêrnêak putus hubungan walau keme bi sêsamo tuai tapi utuk bêkuwat do o têp ngut uyo keme awit têmau, amên si coa moi umêakku uku dê têtiko moi umêaknê. Keme bêduai o kulo lok saling namên kabar têtiko amên coa nam mubung biasonê uku magêa moi umêaknê walau jarak umêak keme agok uak, i o kulo ngen si amên si ade mlitas moi arah umêak keme si pasêt singêak têtiko nguta sapêi kêkêdau jam, ipê igai amên an coa têmau. Dau dê kuwatku dê luyên tapi ngen kuwatku dê do yo asai bi sêpasuak nyên ipê igai ngen almarhum tun tuainê uku bi mangêp tun tuaiku kulo.",narrative
407,"Nak lêm kegiatan ibadah sêmyang lêmo waktau do o coa buliak têmingêa, kêrno amal ibadah khususnê sêmyang yo adêba tiang agamo. Kêmrêjo sêmyang lêmo waktau yo, harus gênêp syaratnê awêi beragamo Islam, bi dewasa ngen akêa sehat, bersih kuni najis titik ngen najis lai, kêmrêjo cao sesuoi ngen rukun sêmyang, bi masuk waktau sêmyang, harus madêp kiblat, ngen wajib itê têmutup aurat ( amên sêmanêi batas kêtot minas amês si sêlawêi dê buliak kêten o papêa ngen têlapok tangên ). Amên adê dê do syarat nak das o coa gênêp, walau kutê cao nê bi bênêa mako sêmyang tê coa sah ngen coa dapêt pahalo.",expository
791,"Ade itê dê sabên ngen bnatang ade kulo dê coa, amên dê sabên o nam bae ngut tuai amên si trauma do o bakêa sabên trus. Awêi kuwatku Jojo si o sabên nyên ngen angso, waktau gi gi titik bêl o tun iding umêaknê ade miaro angso, kêrno coa knanang têtiko angso o kêluwêa sapêi moi dalên. Jijai waktau o kuwatku pas mlitas dênam umêak têtanggonê o waktau belek sêkulah têtibo angsonê kêluwêa, kuwatku meker mêak sapêi dalên lai mêak tênumua stom jano motor, si misoa angso o moi umêak têtanggonê o kunyau nam masuk igai, ruponê angso o mjalang trus jêmalang kuwatku sapêi mcotok kulo, muloi kuni o kuwatku asal namên ade angso jano kêmliak nak dalên si bakêa milok mêsoa dalên luyên utuk mlitas.",narrative
228,"Ade abiak lêmo taun dê sudo uku têngen mok stom pasêtba uku mêsoa dê nam cêmicil, amên nam uku mêsoa cicilan dê agok titik tip bulênnê. Memang coa ngeding itê bogoa masên tip bulên, tapi ade dêbat cêcubo uku mitung go stom dê tênukuaku ngen cao kredit yo nano, uku agok têkanjêt kêmliak padêak kêlai uku masên utuk stom yo. Sudo o uku cigai lok têmukua jano bae ngen cao yo, uku muloi cubo nabung nak bank, pas duai taun uku mukok dio bi nam têmukua stom bêlau ngen coa ade beban, dê pastinê uku kêmbiak snangnê. Jijai uku majok kêkuwatku manêu cao dê uku bi manêu yo, kêrno têtiko uku slen kêmliak kêkuwat dê têmuan barang tapi ulaunê gis kêrno meker tip bulên harus masên coa buliak telat.",persuasive
1119,"Utuk kêrjo nak swasta dê isosi pabrik bi dau dê makêi cao kêrjo cuma lêmo bilai kêrjo duai bilai libur yo, tapi dê slennê utuk dê kêrjo itung bilai jano istilah tun madêaknê kêrjo mingguan, kêrno coa kutê dê kêrjo nak perusahaan o gajai bulên ade kulo dê nitung bilai misalnê tun dê kêrjo nak gudang do o rêrato gajai bilai. Amên dê kêrjo nitung bilai o si ngêding rugai amên cuma lêmo bilai kêrjo lêm dêmingau ipê igai amên cuma pat bilai utuk aseanê dê coa gênêp, makonê barêak pnan keme kêrjo do o utuk dê gajai bulên lêmo bilai kêrjo khusus utuk tun dê kêrjo nak gudang do o num bilai kêrjo, bilai Mingau kulo amên ade dê lok lemburnê nam masuk kêrjo ipê igai amên gidong rami.",expository
468,"Kêkiro têlau taun dê sudo sê ati ade pandemi, uku ngen keluargo mto moi Bali. Nak di keme dêmingau utuk misai liburan, lêm misai liburan o keme tip bilai mto moi kêmliak nak ipê bae pbab dê bêbaês nak di. Pas bilai kêkêdau keme nak di ade dê madêak amên lok kêmliak upacara ngaben si nam mês keme, kêrno keme ati pernêak kêmliak langsung makonê keme lok moi kêmliak. Keme brakat moi pnan upacara o sapêi di ruponê tun bi rami, dau kulo tun kuni luwêa negrai nak lok kêmliak kulo, nak lêm acara o ade kêkêdau tahapan amên kênliakku, jijai itê o nam kêmliak kuni ku uak bae bi nêpek batas dê itê coa nam mliwêt batas o. Pas bi sudo tun mêm mayat o sakoku sudo o sudo ruponê acaranê gi ad igai, jijai keme belek moi hotêl coa têngut sudo nyên. Uku têmnai ngen dê mês keme o jano kutê tun Bali o makêi upacara barêak o, si madêak coa kan ade kulo tun Bali dê coa agamonê Hindu.",narrative
848,"Ade dau alasan géntai tun dau makéi twitter, alasan o adeba bébagiak pémekeren liwét pésén ngen tujuanné utuk témaéak pengalaman, mésoa perhatian ngen status-statusné, promosi ngen nam utuk misai waktau ngen hiburan. Kak twitter ité nam dapét informasi ngen brita bélau, nam kulo utuk pnan bisnis nge nam kulo manfaatné utuk dé témuan usaho. Ngen upload kuté aktivitas jano foto, video, tulisan nak fitur twitter nam nébaco, kénliak ngen pengikut té, luyén kuni ité kulo dapét hal-hal bélau kuni tulisan jano kuni upload akun luyén dé ité témotoa. Ngen main twitter ité nam miliak akun-akun ipé dé ité lok témotoa ngen kémliak foto profil jano bio data dé si témulis, dau kulo témotoa akunné ngen kémliak tulisan dé si mpek.",argumentative
47,"Cuaco panês cet galok mênêa itê menem mêlnyêp aus. Kuni dau nam itê miliak ade menu dê mudêak mênêa sehat kulo nam mênêa dewek nak dasêi. Resep dê mudêak mênêa nê adeba biyoa lemeu. Menu menem yo coa si Cuma mêlnyêp aus bae tapi kulo nam têmamêak kebutuhan vitamin C nak awok. Lok namên awêi ipê ca o mênêa es lemeu? Ca o nê mudêak nyên api bae nam mênêa, mudêak, praktis ngen mênêa sehat kulo. Dio ca o mênêa es lemeu dê padek: bahan nê lêmo buweak, lêmo sidau gulo pasir najua ngen biyoa panês, es butau ngen biyoa es. Ca o mênêanê nêcit lemeu nêmok biyoanê cênapua ngen biyoa gulo, biyoa es ngen es butau nulek trus bi nam muk.",expository
840,"Nak usaho dé nanéuku bi dépuluak taun lébiak uku bi dau dapét pengalaman kuni o, utuk madép jano bae masalah témasuk usaho gidong kérugai do o uku bi méding. Jijai gené usaho coa gi mungkin ité lok témau utung trus, ade kaloné ité kérugai, utuk nam madép masalah baréak yo dé pertamoné ité méstai témnang awok té kiléak, sudo o ité mésoa namén jano sebab ité nam rugai. Amén ité bi témau sebabné, ité mésoa awéi ipé cao ité nam mubéak méak sapéi kérugai igai, uku bél o waktau pertamo méding kérugai asainé lok uku témutup usahoku, tun dau ati mngasén sedangkan uku kulo bi dau tun nagiak, jijai waktau o coa tau kmasai dé ndingku lok ménéa awéi ipé, lok témkén tun dé butang ngen ité do o asainé coa téknéa, smudoné mujua uku gacang peker utuk nam masén utangku ngen tun kiléak, makoné uku mok keputusan jémuao jano dé ade utuk nam témutup utangku ngen tun kiléak, dé utang tun ngen uku cigaiku meker, dé niénné uku meker awéi ipé cao uku méak sapéi témutup usahoku. Ngen mok keputusan o Alhamdulillah usahoku tép panéu ngen uku dau dapét pengalaman kuni kéjijai o.",persuasive
544,"Asai snang ngen têkanjêt adeba wajar utuk tun dê dapêt kêjutan ipê igai bêrupo hadiah dê itê bi an lok. Kêkêdau penelitian pêcayo amên adedau dê bakêa têjijai nak awok pas dapêt hadiah ngen si. Tun dê têmimo hadiah bakêa mêding snang cao emosional, kten papêanê kulo snang kêrno coa sêsako bakêa têmimo jêrkai bêrupo hadiah dê si lok sêlamo yo ade kulo dê sapêi nginoi kêrno têkanjên ngen snang. Biyoa matai snang o adeba bêtuk emosional kêrno têkêmin nak lêm asai snang. Makonê nak lêm kondisi jano bae itê nam mpas asai emosi tê coa kutê asai emosi o cao baik.",persuasive
