id,text,label
198,"Hobi mênyanyi adeba termasuk hobi dê muêak kêrno itê nam nyanyi nak ipê bae awêi nak pnan karaoke jano nak dasêi. Hobi dê do yo mênêa atêi snang ngen kêmuang asai atêi coa baik ngen nam kulo utuk melatih nyanyi nak dênam tun. Coa si didik tun dê galok nyanyi, luyên kuni mênêa snang ternyato dau kulo manfaat nyanyi yo utuk kesehatan mental. Nêbaco nak alodokter nak lêm do artikel Manfaat Bernyanyi Utuk Kesehatan Mental, nyanyi o adeba aktivitas dê mêlêi pengaruh moi otok terutamo nak bagian otok dê ade peran berfungsi baso, vokal ngen emosional. Coa si cuma do o nyanyi kulo makêi tehnik utuk napas sapêi irama jatung. Nyanyi coa si perlu suaro baês jano mêrdu bae utuk dapêt manfaat utuk kesehatan, api bae dê lok mêlnyêp stres ngen têmamêak mentalnê nam cêmubo utuk nyanyi.",persuasive
328,"Nadêak tun bijak coa ade kesuksesan dê tênmêi ngen kegagalan dutê. Memang kegagalan o lakêak itê lok moi sukses, utuk nam jêmijai kegagalan o jijai utuk nam bêlajêa jano dê jêmijai itê gagal o perlu kêmliak jano bai dê jijai masalah dê mênêa itê gagal supayo do o jijai pengalaman utuk idup dê lêbiak baik. Faktor dê paling pêting adeba bêdan usaho ngen itê mudêak nyêrêak coa ja ang kulo tun dê mêding ca o dê nanêu coa bêrasea si langsung nyêrêak. Utuk madêp ngen smudo usaho dê coa bêrasea memang coa mudêak utuk manêu, tapi cubo kelek pekeran ngen cubo meker amên do o iso si kegagalan tapi do o cuma ati bêrasea. Ati bêrasea tainê gi ade waktau utuk bêrasea tapi waktaunê ati uyo.",persuasive
45,"Masyarakat Indonesia pasêt bi dau namên ngen wadang jahe, menem yo biasonê jijai menu andalan nak warung angkringan. Jahe adeba rêpêak dê khasiatnê coa itê ragau igai, coa si Cuma utuk rêpêak ngêsok tapi kulo nam utuk bahan menem kêrno si ade mon dê khas kuni pêdês yo. Nak antaro têtanêm herbal pêdês adeba dê dau tun namên. Namên coa udi pêdês o ade dê putiak ngen dê milêak, kêduai nê manfaatnê bi lok srai tapi pêdês milêak nêbaco kuni Hellosehat.com pêdês milêak lêbiak pêlgiak kuni dê putiak. Pêdês yo têmasuk nak lêm suku temu-temuan (Zingi Beraceae) makonê coa heran amên betuknê srai ngen rêpêak luyên. Kuni bêl o pêdês milêak dau tun makêi utuk mubêt mêmêcêm penyakit kêrno mengandung dau Gingerol, Flavonoid, anti bakteri, anti peradanagn ngen luyênnê.Do o menurut ahli kesehatan.",argumentative
263,"Nak taun duai ribau sembilan belas pendamping sosial Kabupaten Purbalingga ade program rehab umêak utuk keluargo penerima manfaat PKH dê umêaknê dau dê ku ang layak. Kutê pendamping sosial Kabupaten Purbalingga mipun dana kuni iuran kutê pendamping ngen ade didik kuni caci kas pendamping Kabupaten. Acara program rehab umêak o ternyato hadir kulo Bupati Purbalingga, nak lêm pidatonê si mokasiak nyên ngen pendamping sosial kêrno milêm utuk têmulung KPM dê kondisi umêaknê gi ku ang layak. Tando mokasiak o su mêlêi dê buwêak penghargaan kuni Bupati Purbalingga ngen kutê pendamping sosial, si maêp kegiatan barêak yo nam trus utuk kesejahteraan warga masyarakat Kabupaten Purbalingga.",descriptive
621,"Amên kêrjo tê nêmok tun o memang gis asainê, ade cerito kuwatku gennê Riko si ade madêak ngen uku amên kêrjonê nêmok kuwatnê dewek. Jijai waktau si nego utuk mok kêrjo ngen tun dê têmuan proyek do o tingêa mênêa SPKnê bae utuk go bi cocok i o kulo ngen bahan dê lok nakêi kulo bi cocok. Waktau bilai lok mênêa SPK si telpon ngen dê têmuan proyek tapi si agok kêciwo kêrno nadêak dê têmuan proyek amên kêrjo ngen kuwatku o coa jijai kêrno si bi ade tun dê mêlêi go dê lêbiak mudêak igai ngen bahan dê srai. Kuwatku lok namên api dê mok kêrjo o, si dêdiêm lalau moi proyek o ruponê dê kêmrêjo kuwatnê si coa si tun luyên. Kuwatku o usaho utuk nam têmau ngen kuwatnê lok madêak gêntai ko mêus go do bae, mujua si telpon uku kilêak, uku madêak jibêak têmau da kunyau ba coa gi ku ang jêrkainu gêgara kêrjo o, mujuanê kuwatku lok ngen têmimo saran kuni ku.",narrative
520,"Utuk ta ai daerah Lampung, amên nak Lampung cet itê kêmêliak, masalahnê rêrato amên nak Lampung utuk acara ngikêak o blêlai kêrno utuk nak Lampung kulo biasonê lajau pakêi acara mok gêlar. Amên ade acara smamut Tamu pêmritêak kulo makêi acara ta ai yo awêi ta ai sêmêak. Jijai utuk itê dê tingêa nak Lampung coa si saro igê amên lok têmoton ta ai daerah yo. Utuk udi dê lak moi Lampung kêmliak ta ai adat Lampung dê pasêtnê tip tujuak belas Agustus nak PKOR Wayhalim nak di adê acara taunan biasonê nadê dêmingau sapêi dêpuluak bilai. Lêm acara o itê nam magêa tip anjungan kêrno nak Lampung kulo dau mêcêm sukau Lampungnê. Jijai lêluyên kulo cao jano ta ai kuni daerahnê.",persuasive
186,"Utuk uyo têmoton film bi lêbiak mudêak nêbaning bêl o. Bêl o bioskop gi dau nak ipê-ipê, tapi amên uyo bi cigai si. Ku angnê bioskop yo kêrno uyo peminatnê dê bi cigai kêrno bi lêbiak mudên noton nak internet ngen gêmuno aplikasi. Têmoton film lêbiak mudêak ngen nam têngen bae jano nak ipê bae, tapi harus têmotonnê nak situs dê resmi. Ade dau itê nam miliak situs têmoton film online dê resmi dê mudêak kul itê akses, amin itê têmoton film nak situs coa resmi dio bi mêlangêa hok cipto ngen nam kulo ade resiko munang Malware, makonê nakêi ba situs dê resmi nam kulo têmoton film nak layanan streaming dê dau uyo.",expository
987,"Coa têbayang amên têjijai ngen uku pas makêi bajau pulu tun dê coa kênal têtibo ade dê makêi bajau srai ngen uku, mungki utuk mêlnyêp selek uku bi pasêtba nyêp kuni di. Luyên cêritonê amên dê makêi bajau srai o tun dê uku kênal ipê igai si o memang kuwat baik, dê pasêtnê uku ngen si sêsamo têkanjêt, amên uku bakêa ku magêa si ngen madêak amên keme makêi bajau seragam ngen alasan dê srai utuk seragam jano supayo mêak keme ade asai selek ngen dê luyên. Utukku bi belek kuni di bajau dê nakêiku o cigai bakêa uku makêi igai trus bakêa uku mêlêi ngen api bae dê lok makêi.",descriptive
1107,"Ade bae cêrito tun dê jijai korban pergaulan bebas uyo, waktau uku moi umêak tun tuaiku uku agok têkanjêt kêrno nak di ade sêlawêi gi uai nak di, uku têmnai ngen inokku do o api, trus inokku didik cêmrito masalah sêlawêi o. Sêlawêi o ruponê anok têtanggo keme bêl o waktau keme ati baliak umêak uku cigai tingêt kêrno waktau o si gi titik, uyo si bi kelas têlau SMA jijai pêi têmau coaku tulês nyên ngen si. Jijai si cêmrito amên si gidong tênêi lai pas si têtê ang madêak ngen inoknê mênnê si nulêu tiaknê kuni umêak jijai si lalau kuni umêak coa mngadêak. Uku têmnai ngen inokku awêi ipê utuk dalên kêluwêanê, trus inokku madêak si lok mêsoa utuk nam gêmugua kêrno nadêaknê pediaknê o coa lok tanggung jawab, tapi inokku têmgêak gêmugua, inokku madêak ngen si lok mês si belek kêkalau tun tuainê bi bubêak pekeran. Utuk sêmêntaro yo kunyauba si nak dasêi nadêak inokku ngut si nam têmnang pekerannê. Sudo o uku kulo mêlêi saran ngen si mêak gêmugua amên sudo yo bi laher uku kulo lok smido mêak renyeng nadêakku, uyo ko tênang bae kilêak amên bi tênang sudo yo uku ngen inokku mês ko ngen tun tuainu, amên si coa kunê lok têmimo ko mêak titik atêi ko nam diêm ngen inokku kilêak nadêakku.",descriptive
1052,"Ade do waktau pas uku lok mnyêcuk waktau pemilihan umum, panitianê do o kênal kutê ngen uku, jijai pas waktau uku lok masuk ade kuwat bi madêak amên be cêmcuk dê dio amên sudo be uku mot be ade tando mokasiak padêaknê. Kêrno uku bi ade dê bakêa uku miliak jijai coa uku têmangêp igê, pas kêluwêa si têmnai cêmcuk dê nano coa nadêaknê trus uku sêmimêt coa uku coa lok amên udi mêlêi caci, coa si uku coa lok caci tapi cao udi dê uku coa stuju nadêakku, ngen asai selek sinê lalau têmingêa uku. Nak yoba itê nam mbiso ipê dê bêbênêa lok jijai o meker rakyak ipê dê coa, amên tun o ambisi nyên lok jijai uku yakin amên bi jijai coa gi bakêa meker rakyat coa, dê nekernê o kêdau uku bi abis caci ngen awêi ipê cao melek cacinê.",descriptive
311,"Coa ade dê padeknê amên ade keluargo dê itê sayang lalau slamonê.  Awêi uku waktau sêbêiku mêningêa dê mênêa uku sedih niên o kêrno waktau sêbêiku mêningêa uku coa nam belek moi msadêi. Uku pêi teken kontrak uak nak Kalimantan, pêi kêdau bilai uku nak di uku dapêt kabar amên sêbêiku nak Lebong mêningea. Uku meker kadêak uku makso  belek kulo ati tau uku gi têmau jenazahnê, dioba nê mênêa uku sedih nyên. Ipê igai nadêak mamakku ayok sêbêi mêningêa si gi spêt têmnai asuak basuak keme termasuk uku. Kêrno uku uak jijai uku cuma nam mbo duo bae utuk, têngên ade waktau uku belek msadêi bi pasêtba uku coa lupo singêak nak kubuanê.",narrative
1090,"Mêak sêsayang ngen caci dêdêbat utuk mêlnyêp stres ngen majok kutê keluargo mto jano mukmêi moi pnan dê luyên suasano. Ngen majok keluargo tê ade sêpasuak kulo utuk kêkopoa mto moi do pnan mukmêi ngen ngênguta do o bi nam mukok pekeran tê kuni itê nak dasêi bae. Lêm dêmingau cuma kêdau bilai itê nam kopoa kêbilai nak umêak, jijai dêdêbat amên itê majok kêluwêa do o bakêa luyên asainê. Ade pa o si lok mto tapi si têtiko bogoa meker mêak dau kêmluwêa caci, amên bi pekeran barêak yo coa gi bakêa sêmnang awok, jijai utuk itê nam dêdêbat mto jano lalau moi pnan hiburan o itê mêak meker kêdau caci tê abis, tapi itê meker utuk sêmnang awok do o kulo coa si tip mingau jano tip bulên itê manêu, jijai nêaba rêncano kuni ku uak bilai utuk nam smiso caci gen biaya utuk mpas stres tê.",persuasive
303,"Dê coa ku ang sedihnê igai ngen ade sêpasuakku, si kêno PHK waktau coa an muloi pandemi, dê slennê kêrno anoknê dê lai o bi sêkulah nak SMK jijai bi pasêtba tip bilai ade biaya dê harus mêlêi utuk anoknê. Amên dê dio kêrno si gi sêpasuak uku mêluak si ayok sêkulah singêak nak dasêi jijai uku nam mêlêi jano pao kebutuhannê utuk sêkulah ngen bêlanjonê kulo, uku sêbênêanê mêluak si diêm nak umêakku bae tapi si coa lok, mungkin si ngêding selek ngen anokku padahal anokku kulo mêluak tapi sinê dê coa lok. Jijai tip pueng si singêak nak dasêi tapi uku bi sêmyap utuknê do igai anok-anokku kulo namên, amên uku coa nak dasêi biasonê uku têmaruak ngen anokku api bae dê ade nak dasêi coa lalau.",descriptive
395,"Mêding mênyu ang o co ade dê baiknê, mnurutku lêbiak baik itê nam gacang kêluwêa kuni asai sedih o, amên itê an igê midêp asai sedih o nam bae itê jijai malas lok jêjano, lok sapêi têngen itê barêak yo. Mnurut Kamus Basar Bahasa Indonesia ( KBBI ) asai dê kêmbiak ibo lêm atêi dê jêmijai asai sedih Goleman ( 1999;412 ) madêak amên emosi sedih timoa nak lêm awok tê do o kêrno asai atêi o , sedih, pêlgiak, sêmlen awok dewek, sunyai ngen depresi. Dr. Elisabeth Kubler – Ross nak lêm bukaunê judul On The Death and Dying ( 1969 ) madêak ade lêmo tahap sedih o, Denial, Anger, Bargaining, Depsession ngen Acceptance ngen cet tun madêak model Kubler- Ross.",argumentative
362,"Waktau uku bêl o pêrnêak nêpas kêrjo gêgara laporan kuwat kêrno ade salêak didik, lêm atêiku waktau o sedih, emosi, ngen lok mêngiak asainê. Tapi uku têp têmimo jano bae keputusan atasanku, uku coa lok dau igê kecek masalahnê coa gi itê bakêa muk mênang, jijai lok coa lok timo bae. Tapi coa an uku coa kêrjo uku bi dapêt kêrjo igai, mujuanê kulo nak pnan bêlau yo uku nam têmamêak lêmau dê uku ati têmuan. Ade kêkiro dêtaun lêbiak uku bi kêrjo nak pnan bêlau bosku dê an têko mdasêi madêak mêluak uku masuk igai nak perusahaannê trus si minoi maaf amên waktau o si salêak, uku mokasiak madaêk ngen si kêrno gi pêcayo ngen uku, tapi uku ati nam têmimo kêrno uku bi kêrjo luyên. Sêbênêanê uku gi masiak sedih kêrno nêpas o tapi uku bi têmimo ngen ikhlas keputusan kuni perusahaan, jijai ngen bos kulo uku bi cigai ade perasaan jêjano. ",descriptive
443,"Tip dê ade nyabai bi pasêtba bakêa matêi. Matêi adeba dê pasêt iê madêp, dê jijai bang kuni dênio moi akherat. Lêm khotbah dêbat yo temanê adeba makêt dê nêmin sê ati mêningêa. Hal jano bau utuk persiapan tê ayok matêi dê nadêak nak lêm khotbah yo, pertamo beramal sebaik-baiknê. Lêm surah AL-Mulk ayat 1-2 Allah SWT berfirman dê tainê “ Maha suci Allah yang menguasai segala kerajaan, Dia Maha Kuasa atas segala sesuatu, yang menciptakan mati dan hidup untuk menguji kamu. Siapa di antara kamu yang lebih baik amalannya dan Dia Maha Perkasa dan Maha Pengampun “. Persiapan dê keduai  sêmyap amal dê trus mêngalua pahalonê ngen têmamêak dau amal jariah, lêmau dê ade manfaatnê ngen dêmidik anok dê soleh dê dapêt dêmuo itê sudo yo. Persiapan dê terakhir bêduo supayo dapêt husnul khotimah, antaro tando utamo husnul khotimah o nam mbaco duai kalimat syahadat.",descriptive
966,"Gi tingêt uku waktau gi sêkulah SMP bêl o, ade kuwatku gennê Zulkifli si o kuwat do kelas ngen uku, jijai waktau pelajaran olah raga nak sêkulah keme kutê min sêrwêa ngen bajau olah raga tapi kuwatku o coa min nadêaknê si coa tingêt amên bilai o ade pelajaran olah raga. Kêrno si coa min jijai guau olah raga mêluak si harus milêm olah raga ngen makêi bajau seragam sêkulah, kêrno bilai o lok mok nilai kulo mako kuwatku o têpakso milêm olah raga. Pertamo sudo pemanasan keme nêluak guau utuk ngacap kêmliling lapang sêkulah, sudo o keme muloi utuk mok nilai nak lompat jauh, bi sudo kutê manêu lompat jauh o guau mêluak keme istirahat têgoa utuk dê sêmanêi siap-siap basket, waktau baskêt oba têtibo sêrwêa kuwatku Zulkifli o sgit pisok, kêmliak do o kutê keme tawai têmasuk kêkuwat sêlawêi dê têmoton kuni biding lapangan, guau keme kulo tawai tapi slen ngen kuwatku o si awêinê selek nyên ipê igai si coa makêi sêrwêa lêm.",narrative
204,"Uyo bi dau perguruan tinggi negeri nam itê miliak utuk cubo ndaftar, uku pas niên waktau o ndaftar nak perguruan tinggi negeri nak kotaku waktau o ati dau pilihan nak pnan luyên. Uku snang nam tênimo nak kota keme, amên nadêakku amên lok masuk nak perguruan tinggi negeri yo itê nam mêsoa informasi kilêak awêi ipê cao itê nam masuk. Utuk belajêa mêstainê itê harus dau mlajêa pengetahuan umum kulo, kêrno waktau o bêl o maksudku dê dau uku têmau waktau tes tertulisnê ba pengetahuan umum, utuk uyo uku kuang namên mungkin bi bubêak coa si srai. Amên bêl o peminat o dau sedangkan perguruan tinggi negeri gi didik.",argumentative
52,"Nak pnan keme ade do kabupaten dê nak di dau tun têmanêm palo, mungkin kêrno nak di daerah sengok mako têmanêm palo cocok nyên, buak palo o ruponê dê nêmok tun utuk pêgen rêpêak isai buak nê, amên kalêaknê nêa tun utuk manisan, kêkucêp yo ba coa niên masuk nak bibiaku, padahal dau nyên tun galok muk die, dau dêmadêak kulo nak utuk ubêt,  sapêi nak pnanku ade dê jêmuao utuk rubo amên tun lalau moi pnan keme. Uku pêrnêak cubo muk nêding ku asai muk mingok anginnê muloi kuni o ba kêmuk dê dio ba antaro nê dê coa ku galok.",descriptive
1051,"Lêm pemilihan umum do o mêmêcêm dê itê têmau, ade dê jujur dau kulo dê coa jujurnê. Uku pêrnêak jijai KPPS waktau pêmilihan umum, nak di kulo uku jijai dau namên awêi ipê tun-tun politik o lok gmumok itê dê ade nak lêm dê manêu pemilihan umum o, waktau o kêrno gi dau suêt suaro dê coa nakêi do o ade dê binai masên ngen go la ang, tapi kêrno uku coa nyên lok muk caci dê coa jêlas o makonê uku têmulok. Ayo keme mitung kutê suaro dê bi cêncuk do o ade tun dê mnêko ngen minoi waktau utukku, si majok moi blakang tênda pnan pencoblosan o sapêi di si têmnai kêdau ade suêt suaro dê coa nakêi, uku madêak gi dau ade botos suêt kosong, trs si madêak ngen uku amên suêt suaro o si binai masên sotos ribau dêlamêanê, uku têkanjêt trus uku madêak coa nam nak yo uku tê btanggung jawab kutê kêrno uku kêtuainê. Trus si madêak cubo keker kilêak ayok mitung yo nadêaknê, tapi uku madêak minoi maaf amên uku coa nam trus uku pamit têmingêa masuk igai moi lêm tenda.",narrative
952,"Memang nyên amên itê gidong mêmuk têtibo kêmuk dê itê muk o bi iai. Uku amên têmua kêkum iai yo utuk sliro muk o langsung nyêp. Dê awitnê nak umêak makan dê itê coa namên jano itê pêi dêbat mukmêi di, uku tun dê galok lêlalau jijai biasonê uku bêdan waktau nyemen nak ipê uku têmau umêak makan. Ade waktau uku singêak nak do umêak makan, uku kêmliak mênu dê si têmawêa nak di uku kêmliak ade lapên cumi, kêrno uku galok ngen snang nyên ngen cumi makonê uku mêsên cumi snatên. Uku mikmêi ngen sliro tamêak igai memang tênêi bi nyemen, jijai waktau uku muk cumi o uku sêmnok agok usuk, sudo o uku mêdêu pelayannê ngen madêak amên cumi yo bi cigai nam muk, sudo o si mok lapên cumi o ngen madêak amên gênitêi ngen lapên luyên awêi ipê, kêrno sliroku bi nyêp uku madêak tak usah, kêrno coa padek akhirnê uku mêsên mêi tênoa bae utuk nukus mêak mpen lapên jêjano cukup mpek tênoa ngen samêa bae nadêakku, uku trus bêdan mukmêi ngen trus masên, nak dalên tênêiku nyêbuwêak asai lok mutêaknê mingêt lapên cumi o nano.",descriptive
980,"Amên dê gi sêkulah misalnê ade têjijai sapêi tênawai kêkuwat dêkelas ipê igai nak muko kelas, baiknê mêak meker igê ipê igai sapêi masuk lêm atêi. Amên têpuak têjijai pas kêkuwat tawai itê amên nam milêm tawai kulo nangêp bae itê dê sêngajo mênêa barêak o supayo kêkuwat tawai. Amên itê dewek coa asai tênawai kêkuwat kulo coa gi bakêa an tawainê, si têtiko itê galok coa sadar, misalnê lok gêgacang masuk kelas sudo o itê us nak lêm kelas do o kêkuwat dê kêmliak itê bakêa tawai, tapi amên itê gacang je ngên madêak do o têgyo itê sêngajo, mako kêkuwat kulo coa sako amên itê us nyên. ",persuasive
1063,"Perlu nyên itê maik dana darurat nak dasêi mêak têtibo itê gidong coa mêgong caci tapi itê harus kêmluwêa caci. Mnurutku coa itê maik caci o amên misalnê lok nak Bank do o buliak bae tapi mêak itê mênêa ATMnê, amên ade ATM do itê mêak coa didik ku ang caci nak luwêa bi pasêtba itê mok, amên lok nak Bank do o tênabung bae mêak meker mêmok amên coa dêsok nyên. Amên uku biasonê naikku nak dasêi oba, uku mênêa kuni kalêng dê agok lai trus amên coa tip bulên do o coa uku kêmliak, jijai knamênku tip bulên uku misai bae kêdau nam uku misai, misalnê amên ade kêlbiak kuni gajai misalnê ade tamêak lêmbur do o nêpekku kutê nak lêm kaleng o. Dêtaun amên coa nênakêi do o uku mukok trus uku têmabung ngen bukaunê uku maik coa uku min tidêa utuk milok mêak têpeker lok mok.",argumentative
1062,"Dau manfaatnê amên itê ade sêmyap dana darurat, uku amên galok ngênguta ngen kêkuwat biasonê uku mêlêi saran utuk nam sêmyap dana darurat utuk dasêi. Barêak kuwatku duai taun dê sudo uku madêak ngen si utuk nam cên êi tip bulên utuk maik dana darurat mêak ade tiko perlu caci do o nam makêi. San igê yo baru si madêak amên dana dê si maik o lai nyên gunonê, si cêrito coa an ayok yo si belek msadêinê kêrno niniknê mêningêa waktau si ati gajai, ngen adenê si maik dana daruratnê o mako si coa pusing igê lok belek msadêi. Padêaknê lêm duai taun si maik caci o bêbênêa coa si gêmêak, jijai utuk biaya si belek msdêi o gi dau bêlbiak, si madêak amên coa o mungkin si bi minyêm idêa utuk nam belek msadêi, ipê igai ati waktaunê gajai, ngen adenê barêak yo do omnulung nyên padêaknê.",descriptive
981,"Mungkin dau tun dê pêrnêak mêding selek kêrno salêak mêdêu tun. Uku pêrnêak waktau nak Bank kêkiro têlau belas taun dê sudo, jijai cêritonê uku ade kuwat nak pnanku kêrjo bêl o gennê Anto, uku coa tingêt amên si o nau, memang uku ati pêrnêak têmau ngen naunê o. Abiak duai taun uku bi bêdan kêrjo nak pnan an o trus uku mukok usaho dewek, waktau uku ade proyek agok lai uku makêi jaso Bank utuk têmamêak modal kêrjoku, waktau uku nak Bank gi mot nomor antrian uku kêmliak kuwatku Anto yo nano masuk, trus uku mêdêu si jêling ngen tawai samo magêa uku, si madêak ko pasêt kuwat Anto gi nadêaknê, baru uku sadar amên dio iso si kuwatku tapi sêpasuak nau kuwatku, kêrno selek uku minoi maaf ngen si, si madêak coa jêjano uku awit tun sako Anto nadêaknê, ruponê si kêrjo nak Bank o. Amên kêmliak tunnê coa ade ubêak ngen kuwatku o kuni papêa, milingnê sapêi cao panêu do o srai nyên, mungkin bi dau nyên tus salêak mêdêu ngen si.",narrative
39,"Kêrno nilai gizi ngen gunonê lêm perkembaangan anok, susu adêba dê baik utuk nênêm titik ngen jêmijai utuk sumber kalsium lêm kesehatan têlan ngen epen. Tetiko dau titik coa galok muk susu. Titik coa galo muk susu kêrno adê kêkêdau alasan misalnê coa galok asai susu ngen warno nê, adê kulo titik coa galok kêrno mon nê adê dê sudo muk susu tênêi gis sapêi diare, mungkin kulo ade dê jêmau ngen ca o mênêa susu nê. Amên titik coa lok muk susu, ade kêkêdau ca o nê utuk tun tuai mênêa misalnê mêlêi dê didik, mênêa kêkêmuk kuni bahan cênapua susu ngen nêa kêkêmuk dê luyên nê. Ade kêmuk dê nam gêmitêi susu awêi juadêak ngen ruti tênamêak butter, kêkêmuk kuni keju dê bi nola, olahan yoguart mislanê salad buak, es krim ngen milkshake jano jus lemeu capua susu. ",persuasive
744,"Asai sabên ngen têmês amên têmi uk tun madêak atau adeba jijai sebab tun midêp Phasmophobia. Kêkêdau sebab tun sabên ngen atau misalnê pêrnêak mêding kêjadian mistis awêi gênangau atau ngen kêmliak atau, awit snabên têtiko ade dê madêak amên ade atau, kêmliak tun luyên dê sabên ngen atau dê pêcayo kulo ngen hal-hal ghaib. Coa si cuma mêding têkliak sabên tun dê midêp Phasmophobia nam saro tidua, têmês dê bêlbiak kulo nam itê kêmliak amên jatung dê galok gis, têmeteng sêngok, asai lok mutêak ngen ulai gis. Amên midêp awêi dê nadêak o coa gacang mubêt mako bakêa mênêa tun dê midêp o depresi.",expository
202,"Perasaan pertamo pas namên tênimo nak perguruan tinggi negeri do o agok têkanyêt kêrno nam masuk Universitas favorit nak Indonesia, coa mudêak utuk nam jijai mahasiswa nak Universitas o nak perlu seleksi dê agok payêak ngen saingannê kuni kutê propinsi nak Indonesia. Luyên kuni o dau bersyukur ngen Tuhan kêrno ridhoNê namjijai bagian kuni perguruan tinggi favorit nak Indonesia. Amên têmnai snang bi pasêt ba snang ngen bahagia. Api dê coa mêding snang amên nam sêmnang atêi tun tuai. Mêding asai snang buliak bae tapi itê coa buliak omong kêrno jijai mahasiswa perguruan tinggi terkenal o coa mudêak utuk itê nam gacang têmotoa cao dêbiaso nak di, jijai itê lok dau bêlajêa kilêak ngen dê bi kuliah nak di.",descriptive
858,"Ade do cao nak lém ité promosi barang adeba review, dé tainé kérjo dé néa tun utuk méléi ulasan-ulasan ngen do barang dé bi cénubo ayok yo, sapéi review yo jijai tanggapan, tafsiran, jano komentar utuk barang o. Tanggapan yo péting nyén utuk témaméak informasi utuk pelanggan, kérno ngen adené tanggapan ngen pengalaman tun kulo dé bi cémubo do o baéa témaméak tun nam pécayo utuk blanjo nak toko ngen cao online. Nak lém tanggapan yo harusné ade nilai guno dé isainé lébiak moi arah positif, jijai nadéak review adeba nam méléi ulasan dé ade manfaat, ulasan dé néléi o adeba informasi ngen cao nyén jano kélbiak ngen ku ang kuni produk barang o sapéi informasi o nam ménéa gambaran dé ade péngaruh positifné.",argumentative
1140,"Sosialisme nak Indonesia masuk nak lêm UUD 45 dê ae nak pasal duai puluak tujuak ayat duai ngen pasal têlau puluak têlau ngen têlau puluak pat. Pasal mênêa negara kesejahteraan ngen landasan kesetaraan. Kesetaraan maksudnê adeba peluang sumber daya sosial, ekonomi, politik ngen budayo dê coa mbiso ras ngen golongan. Wujud nyatonê dê ngut uyo gi nakêi adeba ngen adenê koperasi. Koperasi nêbangun ngen coa kêkêluargaan ngen kêrjo samo kelompok. Smangat bêsamo nak koperasi bêgêrok ngen tujuan kemakmuran dê bebas kuni têpakso. Sosialisme o memang harus nakêi nak kêkêdau aspek kehidupan lêm nêgrai supayo jijai makmur ngen sejahtera utuk rakyat.",persuasive
5,"Indonesia merupakan nêgrai  kepulauan. Ade kêdau dê uniknê adeba masalah kêmuk bêbilai tun-tun Indonesia, ade dê muk mêi, ade dê muk jagung ade kulo dê muk sagau. Contohnê awêi Indonesia nak bagian Timur Sagau o adeba kêmuk bêbilai tun di, coa si cuma utuk kêmuk bêbilai bae tapi sagau kulo nam nêa jijai bahan utuk industri awêi gêpung ngen minyok. Gêlpung sagau nam kulo nêa jijai biskuit, jadêak ngen ruti, amên minyok sagau nakêi utuk industri kosmetik ngen ubêt. Sagau kulo ruponê baik kulo utuk kesehatan nêbaco kuni hellosehat.com, kerno sagau dau mangandung karbohidrat, protein, lemak, vitamin ngen mineral. Kêrno dau manfaat kuni sagau o makonê layak jijai kêmuk bêbilai  pa o tun Indonesia.",argumentative
18,"Nak pnan ku tingêa nak Lampung ade do pnan dê padek utuk majok kluargo rekreasi samo muk mêi. Ade gen nê umêak makan Bukit Randu, pnan nê nak das têbo têtêngak kota Bandarlampung, nak di o dau pêponok nam itê makêi do o muêt sapêi tun dêpuluak lêbiak utuk do ponok. Kuni di itê nam kêmliak Kota Bandarlampung sapêi kêten moi laut, utuk kêkêmuk nê ade mêmêcêm, ade guramê krispi, udang krispi, cumi ngen dê luyên nê, utuk menem kulo dau tingêa itê mêsên lok jano, kutê brupo jus ade nak di, amên udi ati cêmubo coa udi namên awêi ipê kêpadeknê, amên moi Bandarlampung rugai amên coa singêak mini.",persuasive
825,"Tun dé dau brasea nak lém usaho o biasoné tun o muloi utuk usaho bi agok an, nak lém si manéu usahoné o do o bi dau pénémauné, muloi kuni tun dé kérjo ngen si coa jujur sapéi tun dé saro masén jano dé si jémuwoané lok si jaso jano barang srai bae. Utuk ité dé ade anok mungkin ade dé gi sékulah jano dé gi kuliah, amén nam ité muloi cubo majéa utuk sudo yo nam ménéa utuk tun kérjo coa si utuk mésoa kérjo, kuni titik khususné ité dé swasta ité nam majéa cao ménéa usaho utuk maso moi mukoné. Walau usaho té péi titik mungkin ité péi perlu tun do jano duai utuk nam témulung usaho té, tapi ité tép jijai bos ngen ité nam matur awéi ipé usaho té nam panéu ngen trus ngélai tamék an, ngen trus bélajéa kuni bilai moi bilai utuk nam ménéa maju usaho té.",persuasive
622,"Uku kulo ade kuwat mok kêrjoku tapi utukku coa jijai masalah, uku kulo gidong dau kêrjo. Memang ba coa si baik asainê amên kêrjo tê nêmok tun, dêniênnê amên ngen uku nangêpku bae do o coa si jêrkai ku. Gis atêi auba tapi tun dê mok o kulo uku namên apisi, memang caonê kotor, utuk dapêt kêrjo o si dau kêmidek uku, do o coa masalah tapi uku muloi kuni o cigai bakêa mlayan si amên si lok minoi tulung bahan jano tênago anok buwêakku. Kêrno si namên amên uku namên si dê kêmrêjo, si têko moi umêak madêak ngen uku amên dê têmuan kêrjo o gi sêpasuaknê, walau uku namên si mêngike auku awêi pêcayo bae, tapi coa an si nak dasêi uku madêak amên uku lok lalau kêrno uku malas mlayan si.",descriptive
580,"Ninikku kak pêak tiak do o bêl o amên mnurut cêrito tun-tun tuai sadêi tun bêrade, memang kten kuni umêaknê o umêak lai pangung ngen gaya Blando. Nak umêak o kulo dau ukiran kuni bêsai ade kulo dê kini kningên, nak umêak das do o kêanê makêi lepek kuni bês dê baês kêrno ngut têrahir uku mini kutênê o gi baês. Sêati tiakku mêningêa si ade min mija butau kuni pnan nikikku o, jijai mija o uku coa namên ruponê nêpek nak gudang belek umêak, bêtuk mija o bulêt kekea minanê kunikuyêu jatai tuai ati adê dê usaknê ngut ba uyo. Pas gidong ade dê uku lok mêsoa alat utuk krita uku kêmliak ade mija kênliakku agok antik jijai uku kêmluwêa trus uku mêrsih. Uku ade cerito mija o ngen kuwatku, coa an si ade majok kuwatnê moi mdasêi kêmliak mija butau o, jijai waktau o kêkiro dêpuluak taun dê sudo mija o si têmawêa lêmo puluak juta tapi ati uku mêlêi, uku meker kulo dê jêlasnê sudo yo ade tun dê lok lêbiak la ang igai, niên ruponê kêkiro dêtaun sudo o ade tun duai mdasêi madêak lok minoi mija o si mêlêi go tujuak puluak lêmo juta, uku snang nyên uku madêak ngen inokku jênuwoa jano coa si madêak jênuwoa ba.",descriptive
1126,"Zaman uyo dau tun dê ati lok nikêak walau si bi omor ngen si ade kêrjo kulo, ade iding umêak keme do o si bi omor pat puluak taun lêbiak kêrjo padek tapi si ati lok nênikêak, lok itê têmnai gêntai ati nikêak mêak si singung kulo, jijai itê bae awit nak lêm pekeran têmkok kêkiro gêntai. Amên uku kêmliak si o biaso bae maksudnê normal bae nak lêm idup bêbilainê, têngen ade jêjano têtanggo si kulo moi, lok si acara duko jano tun ulêak pasêt si ade, kêmliak cao si miling kulo ngen tun amên gidong ngênguta do o coa ade ubêak ngen tun luyên, coma ku angnê do o bae si ati lok nikêak. Kêkiroku bae mungkin si pêrnêak nêgis atêinê ngen sêlawêi jijai muloi o si bêbênêa meker jano pêpiliak sêlawêi dê bakêa si jmijai prêpuan do o dê uku dmugo.",narrative
224,"Menabung o ba do ca o utuk matur keuangan dê tujuannê utuk sêmyap dana, nyatonê menabung coa si nam nêbiaso utuk kutê tun. Tapi manfaat menabung itê nam utuk têmukua gen jano itê lok ngen coa harus cêmicil, awêi dê uku mêding uku ade klok utuk têmukua motor bêlau, tapi amên utuk cêmicil tip bulên o ngeding ago bênêk, jijai uku menabung ngen cêm êi kuni gajaiku tip bulên sesioi ngen kêdau nam uku cêm êi, ku ang lêbiak duai taun, akhirnê uku nam têmukua motor bêlau ngen tabungan dê uku kêmopoa. Uku ngêding snang nyên nam dapêt motor ngen coa harus cêmicil tip bulên.",argumentative
937,"Amên uku dê coa ku as o amên nak umêak dau lepes, amên kêmliak nak umêak ade lepes do o uku kêmbiak jijiknê,  lepes o mnurutku amên itê coa gacang mabis jano munuak amên ade nak umêak tê do o coa si an bakêa ngêdau, amên bi dau lepes o utuk itê nak mabis kuni dasêi tê do o agok saro ngen an muk waktau. Dau dê bakêa jijai sumber penyakit kuni lepes yo kêrno kuni lepes yo dau min virus dê bakêa mênêa itê  nam sakit diare, disentri, kolera, cacingan ngen dêmêm tifoid. Moakonê amên umêak tê dau lepes gacangba munuak amên nam mêak sapêi si tamêak ngêdau nak umêak tê, caonê itê kulo cet mêrsih pnan-pnan dê bakêa lepes sma ang awê itê maik arêak barang dê ja ang itê makêi amên coa itê maik ngen cao nyn do o bakêak jijai pnan lepes.",descriptive
811,"Ade pengalaman dê an coa bakêa uku mlupo, waktau o uku pas dapêt kêrjo proyeknê o nak pelosok nyên, utuk moi pnan o itê mlitas dalên pitok lok si dêbilai baru sapêi. Uku ngen kêkuwat dê bakêa kêmrêjo proyek o ade tun tujuak, sapêi nak di keme bi pêlbêak jijai uku mêsoa tun dê mêgong kêrjo o kilêak lok têmnai keme yo tingêa sementaro nak ipê. Jijai pas bi têmau tunnê si mês keme moi do pnan utuk keme nam tingêa di slamo kêrjo, pnan o adeba umêak kosong bi an coa tênungau, kêrno bi nêrsihnê jijai coa si ngêi igê, ade kêkiro jam dêpuluak kêlmên ade tun têko magêa keme abiak tun pat gi anok uai kutê, si minoi caci madêak lok utuk menem, uku madêak mên bae dio bi kêlmên, amên lok mên bae do igai caci kulo ati uku mok ngen dê nak proyek yo nadêakku, tapi uku kêmliak kêkuwatku sabên kutê mêak sapêi jijai ribut. Smudonê têbo o lalau ngen madêak mên si têko igai, mênnê uku madêak ngen dê mêgong proyek o utuk nam kêmuwat keme nak di, kêrno kêkuwatku sabên mêak têjijai ribut nadêakku. ",narrative
420,"Nak lêm Al Quran dau cerito muloi kuni kisah nêbai sapêi kisah bilai kiamat. Uku pêrnêak mbaco awêi surah Al Kafirun  adê num ayat, nak yo cêmrito masalah nêbai Muhammad SAW amên nêbai Muhammad SAW yo coa bakêa sêmbêak luyên kuni Allah ngen coa bakêa têmotoa jano dê tun kafir pêcayo. Dê niênnê adeba cao bertoleransi ngen kêmuêt imên   utuk têmulok ajaran dê mnyipang kuni ajaran Islam. Surah AL kafirun yo adeba surah ke 109 ade num ayat nak yo cêmrito masalah toleransi nak lêm itê berimên ngen beribadah. Surah yo tu un waktau kaum kafir Quraisy bêrusaho lok mempengaruhi nêbai Muhammad SAW.",narrative
1185,"Dau mêcêm hukuman dê ade nak tip nêgrai dê donê adeba hukuman matêi, nak nêgrai tê Indonesia kulo gi masiak ade gennê hukuman matêi. Utuk sapêi nam dapêt vonis hukuman matêi yo têgatung ngen kêsalêaknê. Sêbênêanê utuk hukuman matêi yo amên nam nêlnyêp bae cukupba gênitêi ngen hukuman somor idup, memangba mungkin hukuman dê paling das o hukuman matêi tapi amên mnurutku dio ku ang manusiawi. Barêak Freddy Budiman dê kasus narkoba, si o memang kasus bênêk tapi amên si nêpek nak sel khusus coa gi mungkin si nam manêu bisnis narkoba kuni lêm sel igai, do igai amên nêlêi hukumannê somor idup asaiku si gi bakêa bubêak amên slamo si kêkêdau taun nak lêm sel dê jnago bêbênêa ngen coa si ade akses bebas moi luwêi jano mêgong handphone nak lêm sel, tapi kêrno gi ade kesempatannê walau kuni lêm sel kulo si gi nam manêu bisnisnê. Mnurutku amên nam gênêpba nukum somor idup bae ngen pengawalan dê lêbiak ktat coa igai ade kebebasan nak sel têmasuk mêgong handphone.",narrative
184,"Film animasi utuk anok titik ternyato dau manfaatnê. Film animasi do oba film favorit utuk titik, coa si cuma viral bae film animasi kulo dau dê ceritonê bêbaês ngen kêkêdau karakter dê unik. Mbaco nak djavatoday.com, tmoton film animasi ternyato dau mêlêi manfaat dê positif misalnê dêmidik anok jijai têmuan karakter dê lêbiak positif, kêrno film animasi dau mêlêi contoh dê baik dê dau têtitik têmirau, têmikêt perkembangan kognitif anok kêrno ngen têmoton film animasi nam têmulung titik utuk masêak logika, mingêt ceritonê sapêi bêlajêa masalah pêsên moral dê snapêinê do igai nam dapêt têmamêak dayo peker anok nak lêm kêmbang dê si manêu bêbilai.",argumentative
526,"Amên nak Kulau khususnê tun Jang kêmuk khas keme gennê Lêmêa. Uku dê asli tun Jang walau uku lai nak ratau nam kulo mênêa lêmêa yo, amên bahannê kuni lêbung matêak cêncong sudo nêpuk nêpek biyoa tênutup nunyau sapêi pat bilai jano lêmo bilai sudo o bi nam kêmsok. Keme Jang walau keme meratau ja ang kulo belek msaêi tapi keme co mêlnyêp kêmuk yo. Nak pnan luyên kulo ade dê bi lok srai tapi gennê luyên barêak nak Plimang gennê lêbung asem, lêmêa ngen lêbung asêm yo cuma mbisonê amên lêmêa o si cêncong agok alus ngen tênamêak kan, lêbung asêm o lêbungnê sênisit agok kasar ngen coa makêi kan.  ",narrative
124,"Pnan wisata nak Jawai Barat coa si Cuma nak Bandung tpi ade kulo nak Garut dê gidong rami adeba Antapura Dejati ade nak Kecamatan Cibiuk, Garut dê ade konsep gêmabung antaro wisata kuliner ngen sawêak sistim terassiring dê bi lok srai ngen nak Bali. Kawasan wisata yo gi agok bêlau, kêrno ati si an yo nêrêsmi wakêa Gubernur têpatnê bulên Pebruari duai ribau duai puluak duai dê sudo. Dau kulo mêcêm wahana dê nam itê cêmubo awêi balon udaro, krita gunung ngen itê kulo nak wisata yo nam kêmliak kêbaês sawêak dê ijo samo santai. Tenamêak kulo ngen spot foto dê mênêa itê coa gi bakêa kêciwo.",argumentative
681,"Gi tingêt uku waktau ponsel jano hand phone o gi jijai barang mewah, waktau o kêkiro taun duai ribau satu, abiak duai puluak satu taun dê sudo. Uku waktau o tênimo kêrjo nak perusahaan distributor lai nak Lampung, jijai waktau o uku dapêt kuni perusahaan inventaris ponsel dê bi ade nomornê. Ponsel waktau o gi ja agn tun dê biaso makêi kêrno luyên kuni gonê utuk nomornê kulo la ang, amên coa salêakku waktau o itê têmukua nomor perdananê bae muloi kuni lêmo otos ribau sapêi dêjuta. Amên bêl o itê lok têlpon moi luyên kota bae itê tip bulênnê kêno gennê roming, do o itê masênnê pas nak akhir bulên kingêtku, coa si barêak uyo asal ade pulsa itê lok telpon moi kota luyên o cigai masalah kêrno bi cigai kêno roming, beda amên itê telepon moi luwêa nêgrai. Memang waktau o jêjano bae amên utuk ponsel jano handphone yo gi lêla ang",narrative
530,"Amên utuk kêkucêp ade gennê juadêak tat jano juadêak tênoa, juadêak yo kêmuk khas kuni Jang. Amên juadêak yo nak Kulau jano nak Jang itê nam têmukua kêrno dau tun jêmuwoa utuk rubo, kêrno juadêak yo asainê padek ngen tun luyên kulo ati dau dê namên, sêbênêanê nam bae amên itê lok jêmuwoa barêak nak pnanku tingêa nak Lampung, ipê igai juadêak yo kulo ade dê srai ngen juadêak nak Lampung adenê nak Lampung Barat têpatnê nak Krui jano Pesisir Barat. Utuk nak Bandarlampung coa si juadêak barak yo, amên lok mênêa jano jêmuwoa asaiku buliak kulo ipê igai nak yo ade dê bi lok srai juadêaknê.",argumentative
302,"Amên kêmliak kuwat dê kêno PHK o ipê igai dê ati dapêt kêrjo jano usaho memang sedih, kuwatku amên coa salêak ade kêkiro num bulên lêbiak sudo PHK o si ati kêrjo. Amên uku ade waktau sêngajouku singêak nak umêaknê ngen min rubo kêkucêp utuk anoknê, si kulo gi ade anok dê gi têtitik dioba dê mênêa uku mêding sedih kêmliaknê. Mako lok moi  mini uku sêmpêt kilêak mêsoa gen rubo, coa ku têkêliak amên anok-anoknê coa nam blanjo. Uku nak di biasonê nguta sapêi agok an, têtiko kulo uku sêngajo mukmêi spok nak umêak kuwatku o. Ayok belek kulo uku coa lupo mêlêi didik caci utuk bêlanjo anoknê ngen sinê kulo uku mêlêi caci, walau coa sêbêrapo kêlainê tapi uku memang bi niat lok bêbagiak jêrkai ngen kuwatku yo.",descriptive
1010,"Utuk nam mlupo awok tê dê pêrnêak mnyelek nak pnan tun dau do o mungkin kutê itê agok payêak amên lok gacang, tapi itê harus nam brusaho utuk mêlnyêp kêmasai tê o, amên itê munyau trus kêmasai o bakêa saronê itê dewek dê mêding, amên uku utuk mêlnyêp kmasai jano asai pêrnêak selek o tênge têmau tun dê ade nak di waktau uku mnyelek biasonê amên kenal uku majok bragam, ngen uku i o uku nam mêlnyê kmasaiku dê pêrnêak mnyelek idingnê. Dêniênnê amên nam mêak meker igê, ngen itê coa meker o itê jijai nam pêpêlan mêlnyêp asai dê ade nak pekeran tê.",persuasive
1080,"Amên prinsipku utuk bêkuwat o dê paok nyên ngen uku dê nam uku majok tukar pekeran, amên cuma ngênguta bae do o dau. Tapi uku nam miliak ipê dê kuwatku nyên ngen ipê dê cuma kuwat bae. Sêbênêanê uku bêl o coa milik kuwat tapi ngen adenê pengalaman dê uku mêding jijai muloi oba uku harus miliak dê dipê dê nam uku kêmuwat. Jijai intinê utuk tun dê mungkin ati ade pengalaman dau awêi uku, si nam bae sêmrai kutê kuwatnê. Têpuak sudo yo amên pas gidong saro nak diba baru si namên api dê bêbênêa kuwat, itê têngen bae nam têmamêak kuwat mungkin tip bilai amên itê kêrjo nak luwêa kator do o ade bae kuwat bêlau dê itê dapêt, tapi kuni kêkêdau kuwat o kiliakba ipê dê bêbênêa kuwat ngen kuwat biaso",persuasive
689,"Kutê laptop utuk gunonê bi lok srai bae, tapi dê mbisonê o nak fitur ngen ramnê, utuk itê dê biaso tip bilai kêrjo makêi laptop dê niênnê itê bi pasêt mêsoa laptop dê dau fitur ngen ramnê dê lai. Awêi uku dewek laptop uku gêmuno luyên kuni utuk mitung jano mênêa RAB, uku kulo makêi utuk mênêa gambar kêrjo utuk proyek dê uku lok kêmrêjo, bi pasêtba uku miliak laptop dê sêsuoi ngen kemampuan kêrjo dê uku manêu, memang ba masalah go nêbaning ngen dê luyên o agok la ang tapi kêrno kebutuhan yo nano makonê têpakso uku miliak dê pas ngen utuk kêrjoku.",expository
692,"Amên waktau uku gi titik bêl o kêkiro taun sembilan beas tujuak lêmo nak sadêi keme dê têmuan rêdio o ati dau, uku tingêt waktau o amên ade tanding badminton dê sênyar langsung nak rêdio bi pasêtba umêak keme rami tun têmi uk siarang langsung o, waktau o kulo utuk TV ati sinê jijai têmi uk nak rêdio bae do o bi asai têmoton langsungnê. Jijai waktau zaman o tun nak sadêi keme dê têmuan rêdio ade kêkiro pat umêak, pnan keme dê paling lai rêdionê, butaunê kulo dau amên rêdio o bi agok titik suaronê butaunê o nêlak nak bilai têtiko kuni pueng sapêi kêbilai mêlak butau rêdio o, tapi herannê nam baês igai nêpek nam rêdio suaronê nam lek igai.",descriptive
1032,"Bilai Pahlawan tip dêpuluak Nopember adeba waktau utuk kêmnang pahlawan dê gugua nak lêm perjuangan bangso Indonesia. Nak lêm yo kêrno Pahlawan dê mêlêi inspirasi ngen mênêa perubahan utuk bangso 	Indonesia jijai bangso dê lêbiak baik ngen cigai si penjajah. Ade do Pahlawan Nasional dê mênêa inspirasi adeba Bung Tomo. Bung Tomo jijai dê do tokoh pêting dê nam gêmrok masyarakat liwêt orasinê. Smangat patriotnê têbukti pas si gi uai, nak omor tujuak belas taun Bung Tomo jijai anggota KBI. Kênam mênêa orasi bêrasea mênêa smangat rakyat Indonesia khususnê Surabaya nak taun sembilan belas pat puluak lêmo. Pahlawan dê itê kenal kêrno prannê lêm mêlêi sêmangat rakyat mlawên panjajahan Blando waktao o liwêt NICA trus brakhir ngen peristiwa dêpuluak Nopember sembilan belas pat puluak lêmo.",descriptive
1108,"Dau sêlawêi dê jijai korban ngen midêp tênêi lai dê sêmanêinê coa lok tanggung jawab. Amên têpuak itê têmau tun dê gidong mêding kondisi barêak yo baiknê itê mêlêi saran ngen nam têmulung mêak sapêi si peker utuk gêmugua, kêrno do o lai resikonê ngen si nam bae sapêi muk nyabai. Itê usahoba utuk nam têmulung jano bae dê itê nam, itê kulo nam mêlêi smangat supayo mêak sapêi si pênok pekean utuk lok gêmugua ipê igai sapêi si mêding putus aso peker utuk bêladêu. Mnurutku utuk itê tun tuai dê ade anok sêlawêi awitba itê majok ngênguta amên nak dasêi ngen itê harus majêa cao-cao nak lêm bêgaul. Mêak itê sapêi madêak ngen si mêak mêdiak do o si pasêt bakêa mlangêanê, cukup bae itê madêak cao bêgaul dê niên ngen mêlêi nasehat utuk mêak têmingêa sêmyang amên itê muslim. ",argumentative
818,"Gêntai stom lêlai o amên dêbat cêlako sapêi parah, makonê utuk itê dê galok lalau mi stom lok têatêi nyên utuk nam mrikso ayok bêrakat. Dê utamonê rem utuk rem yo mêak itê mangêp cetes, rem yo ba nyabai nak kendaraan jano bae, amên min kendaraan rennê ku ang jano coa makên lêbiak baik nêa kilêak. Itê coa namên nak dalên têtiko amên matai tê bi payêak kêrno lalau uak do o têtiko kmêliak tê nyêp, makonê amên pas itê têkanjêt didik bi pasêt itê ngêrem, amên sapêi remnê coa makên do o bakêa jijai masalah utuk tê. Mnurutku tip itê lok min kendaraan krikso ba utamonê rem, mêak malas mrikso do igai mêak kulo meker kêrno dio stom jano kendaraan bêlau, nam bae remnê ku ang makên jano coa ade rem.",argumentative
1006,"Uku pêrnêak mêding selek nyên waktau gi sêkulah nak SMA, Jijai kejadiannê waktau keme lok gabok moi umêak kuwat keme, tun pat keme do o ati ade dê namên dê dipê umêak kuwat keme o, waktau bi sapêi gang umêaknê keme tun pat agok bingung dê dipê umêak kuwat keme o. Kêrno uku dê nak muko makonê uku têmnai ngen do umêak nak gang o, si têmunyuk umêak kuwat keme trus keme lajau mini, uku ruponê salêak masuk umêak kuwatku dê luyên mot nak muko, uku masuk trus têmnai ngen mêmêi dê ade nak umêak o, uku madêak gen kuwat keme o , kêrno uku masuk bae ngen yakin amên do o umêak kuwat keme trus mêi o agok mêngiak ngen uku samo madêak mêak main masuk bae tênai kilêak dio jano iso nadêaknê. Uku ngen asai selek trus minoi maaf ngen samo têmnai umêak kuwat keme o, mujua si madêak dê dipê, ruponê pas niên nak dêpêak umêak o.",narrative
1111,"Utuk tun dê coa pêcayo ngen adenê Tuhan adeba atheismê, makonê nak nêgrai tê utuk faham yo bêbênêa coa buliak ade kêrno coa cocok ngen sila ertamo kuni Pancasila dê jijai dasar nêgrai tê. Dau nêgrai nak dênio yo dau tun makêi faham atheis yo  awêi Cino, Jepang, Russia, Vietnam ngen gi masiak dau igai. Nak dênio ade dau kulo tokoh atheis dê itê mungkin ade têmi uk awêi Stephen Hawking, Albert Einstein, Andrei Sakharov ngen dau igai luyênnê têbo o coa pêcayo adenê Tuhan. Atheis jano atheisme adeba pandangan filosofi amên coa pêcayo ngen adenê Tuhan ngen dêdiwo, istilah atheisme o asalnê kuni baso Yunani ( átheos ) dê tainê coa pêcayo ngen adenê Tuhan.",narrative
8,"Stunting menurut WHO adeba têgangaunê perkembangan titik nak lêm maso pertumbuhan do o kêrno gizi kidek. Ahli tehknologi pangan Hindah Muarif madêak kêmuk tradisional nam têmamêak gizi ngen têmu un stunting. Contoh kêmuk dê bergizi nam mênêa dewek awêi lapên sup jano lodeh. Lapên o ade lêmo warno sayuran, awêi ungu do o kuni têlung, ijo kuni buncis jano labak siam, kuning kuni wortel, milêak kuni tomat ngen dê luyênnê. Utuk kêmu ang masalah stunting makonê pêmritêak mêluak harus nê biaso titik Indonesia muloi muk kêkêmuk tradisional dê dau gizi, supayo dapêt têmu un kasus stunting sapêi 14% nak taun 2024.  ",persuasive
295,"Itê nikêak o supayo itê dapêt anok ngen coa putus tmo jano silsilah. Adenê anok dio dê nam mênêa itê kêmbiak snangnê, waktau lahernê anok adeba maso dê keme mêding kêmbiak snangnê ngen keme duai kramin. Dau duo dê keme mbo utuk anok keme yo, biasonê duo utuk anok dê pêi laher yo kênrêjo sêsuoi ngen tradisi kelurgo. Mbaco nak laman Kementrian Agamo, ade têlau aktivitas ngen tradisi dê sêsuoi ngen sunnah Rasulullah SAW amên ade anok pêi laher awêi aqiqah, gênuting buknê ngen mêlêi gen. Mêlêi gen dê baik utuk anok dio kulo nam jêmijai awêi ipê akhlaknê sudo yo ngen Allah SWT.",argumentative
589,"Amên ade tun tu un cacêt do o bi pasêtba ade sebabnê, dau itê kêmliak têtiko slen kulo amên itê nam mbayang awêi ipê nding dê cacêt o. Tun dê ku ang ngêrtai mungkin nam bae si mino jano bogoa madêak, tapi amên tun dê ngêrtai si bakêa bêsyukur kêrno si tu un moi dênio lêm kondisi coa cacêt. Amên mnurut ahli kesehatan dau sebab tun laher lêm kondisi cacêt, misalnê tun tuainê ku ang jêmago awok waktau gi tênêi lai, ku ang muk kêkêmuk dê dau vitamin ngen ku ang gizinê, ade kulo dê kêrno biaso muk dê sêbênêanê tun tênêi lai coa buliak muk, ngen dau igai sebab luyênnê. Amên umat Islam kutê yo adba cobaan dê itê harus lêbiak sabar ngen dêdau bêsyukur, supayo imên tê tamêak kuwêt.",expository
957,"Api itê coa namên ngen kêkêmuk gennê lemper, kêkêmuk yo ade dê bulêt ade kulo dê pipiak bêtuknê, ngen bahan kuni bêlas ketan isainê ade dê makêi nyoa sênngêa ade kulo dê makêi abon trus nukus ngen dawên pisang. Uku utuk lemper yo têmasuk galok muknê, tapi amên pueng uku ati mukmêi pueng biasonê uku coa binai muk dio kilêak, amên kêbilai jano pêlbêak muk dio samo ngupi awit uku mênêa amên ade lempernê. Ade dêbat uku nagiak tun mdasêi lemper ge juadêak luyên, kêrno têtanggoku ade acara nak dasêinê jijai ngen têtanggo si magiak kêkêmuk têmasuk juadêak. Pas pêlbêak bilai waktau uku mênêa kupi uku tingêt ade juadêak dê nêlêi têtanggo nano, uku mok samo ngupi muk juadêak, pas muk lemper do bi kêtêlau lempernê uku mêding agok têlo pas uku kêmliak nak lêmnê ade lidai dê utuk cêmcuk bukusnê, smudonê cigaiku têmrus muk ngêding asai kenyang tênêiku têmau do o.",descriptive
14,"Mie instan dê paling cet tun Indonesia muk, walau mie instan kêkêmuk ku ang baik amên cet igê utuk kesehatan, tapi têp bae gi dau dê galok muk. Mie instan memang baik kêmuk nê ngen mudak cao kêmsoknê.  Dau tun galok maik nak dasêi utuk persediaan. Sêbênêa nê mie instan buliak bae nêmuk kerno uyo bi dau mie instan bi tênamêak mêmêcêm nutrisi dê baik utuk awok tê, tapi muk bi bêlbiak igê nam gêmangau kesehatan, menurut ahli, mie instan têp bae ade zat agok bahayo awêi proplene glycol dê nam musak jano gêmangau fungsi atêi ngen ginjal. Jijai lêbiak baik nê muk mie instan agok nêbatas ngen têmamêak kêmuk dê sehat luyên awêi tênoa ngen sayuran. ",argumentative
431,"Amên tip bilai itê têmotoa cao peker tê dau itê dapêt kuni bêlajêa agamo dê nêlajêa  tê, itê coa gi bakêa meker dênio yo bae, awêi dê ndingku jak uku coa sêbêrapo meker dênio, uyo uku bêbilai ngen coa si awêi bêl o igai pekeranku, dê niênnê uku dau bêsyukur ngen awok kulo tamêak sehat, luyên amên itê bogoa meker dênio bae têtiko itê kulo cao tingêt bêsyukur magêa Allah SWT makonê idup tê asai coa ade ketenangan, coa pêrnêak mêding asai gênêp dê awtnê mêding kua ang, trus klang dêcang coa padêk asai awok. Jijai itê jibêak bogoa meker mên awêi ipê, mingau muko awêi ipê cukup bae itê usaho ngen tênamêak dau duo ngen mêak coa tingêt bêsyukur.",narrative
342,"Memang coa itê nam mbayang awêi ipê kesedihnê amên itê coa timo ngen coa nam masuk Universitas dê itê lok. Dau kêkuwat dê coa nam masuk moi Universitas terutamo negri ade dê mlanjut moi swasta ade kulo dê coa têmrus igai, utuk dê coa nam têmrus slen ba itê kêmliak, cuma itê coa nam madêak kêrno dê daunê masalah biaya. Kêkuwat dê coa nam têmrus o têpakso ade dê kerjo nak kota ade kulo dê belek msadêi mungkin têmulung usaho tun tuainê nak sadêi. Sedih bi pasêtba itê dê jijai kuwatnê coa nam mênêa jêjano, cuma itê nam madêak sabar, ngen nam dêmuo bae.",descriptive
632,"Amên cêrito maso gi titik ndingku kutê gennê permainan o uku cêmubo, awêi main lêlang do o kuni waktau uku ati sêkulah. Dê nyapnê o amên main lêlang waktau ade dê putus lêlangnê keme bêbut jêmalang, api dê dapêt do oba dê mok. Uku tingêt waktau o uku siniak nyên lok têmuan lêlang, waktau o ati si tun ade jêmuwoa lêlang nak warung coa si awêi taun delapên puluak, waktau o amên itê lok têmuan lêlang o itê mênêa dewek jano minoi tulung mênêa api ngen dê nam mênêa, uku waktau o minoi tulung mamakku dê mênêa jijai uku têmukua bahannê kertasnê si dê mênêa. Mamakku mênêa lêlang utukku agok lai, waktau mpas lêlang o memang agok bênêk, tapi uku snang kêrno lêlang dê kuwat luyên têmuan agok têtitik, jijainê gikku dê paling lai.",descriptive
1072,"Coa têbayang nyên utuk nam idup nak têbo, bêbilai ulêak tê bogoa murus tanêm, têtiko coa tê namên igai ngen waktau. Amên uku dê pêrnêak mêding, utuk pekeran do o lêbiak tênang itê idup nak têbo, dê neker tê o cuma nam mukmêi ngen nam murus têtanêm tê supayo nam bêrasea. Duai taun uku mêding idup nak têbo waktau anok gi têtitik, amên utuk itê dê bi tuai asaiku padekba kêrno dê niênnê utuk awok nak sehat, kêkêmuk kulo rêrato sehat, utuk pekeran kulo coa bênêk igê awêi itê idup nak kota. Tapi amên utuk anok uai dê gi maso sêkulah mnurutku ku ang baik kêrno utuk dau dapêt informasi o coa gi mungkin ipê igai pnan tê belek agok uak, amên utuk tun uai ku ang cocok.",descriptive
552,"Walau cao slalu negatif, konten prank nêa utuk mêmain jano utuk hiburan. Lêm penelitian Moulita ngen kêkuwatnê judulnê “ Persepsi Remaja Terhadap Konten Prank Di Media Sosial “ nak lêm journal simbolik ( 2021 ), nadêak prank o nangêp bêrasea amên dapêt kêmluwêa emosi tun dê jijai sasarannê, baik do o sedih, mêngiak, tawai ngen dê luyênnê. Mnurut Sosiolog Soeprapto, tun dau awit penasaran ngen konten viral dê tnonon o adeba prank. Konten prank cet jijai kontên dê mnarik kêrno mênêa hiburan kuni kêmliak tun dê kêno prank o. Hal yo kulo sesuoi ngen pêndapêt peneliti  nak Society UGM, Amelinda Pandu Kusumaningtyas, biasonê konten awêi prank jijai mnarik kêrno tun mênêa dê biaso dê ade bêbilai ngen mangêp biaso dê mênêa têkanjêt. Hal yo bakêa mênêa bahayo amên bi têliwêt batas, nam bae konten prank KDRT jijai hal dê biaso utuk mênêa hiburan. Makonê harus faham batas utuk mênêa prank, mêmain dê mêak sapêi mênêa pengaruh norma.",argumentative
561,"Bilai o panês nyên ndingku, awêi ipê coa perjalanan bilai o uku harus bêdan kilêak nak warung dê jêmuwoi es nyoa uai nak biding dalên. Pas sudo parkir motor uku panêu moi do dê jêmuwoa es nyoa uai o, kten ade tun duai kramin dê mlayan uku samo mpek ess moi lêm glas prêpuannê masêt uku trus si mêdêu genku, uku têkanjêt pas uku namên dê jêmuwoa es o ruponê kuwatku waktau SMP bêl o. Asai snang têmau kuwat an tapi uku agok têkanjêt kulo gêntai nam barêak yo, kêrno knamênku si o tun bêrade nak sadêiku, akhirnê pas keme nguta uku namên tun tuainê bi mêningêa ngen dau têmuan utang makonê kutê hok nê jênuwoa utuk masên utang, sapêi bi cigai si hok dê tingêa trus kuwatku o nikêak sudo mratau moi kota, utk nam idup si dagang es nak biding dalên yo. Agok sedih kulo têmi uk ceritonê, do o jijai pembeajaran kulo utuk kehidupanku.",descriptive
665,"Kêmnek krita gunung adeba olah raga têmasuk ekstrim kêrno makêi krita off road, mlitas dalên dê biaso makonê utuk nam manêu olah raga yo biasonê ade krita dê bi nê coa khusus. Luyên kuni o perlu kulo ade alat tambahan awêi helm, utuk sêkoa ngen utuk kêtot supayo uak kuni resiko bahayo. Min krita nak têbo yo nam kulo mênêa itê snang, luyên kuni mênêa itê sehat awêi jêmago bênêk awok, kesehatan jatung, kêmuwêt awok kuni dau penyakit ngen nam jêmago mental. Ngen krita yo ade tantangan dewek misalnê itê min krita têmu un têbo, nam milok jano dê madang dalên ngen dau igai. Krita gunung yo luyên ngen itê min krita biaso, krita gunung yo itê harus ade kêpacok kêrno dalên dê harus itê manêu o. Luyên kuni o kulo dê min krita yo harus mêrikso amên ruda gigi o coa ade masalah supayo tamên têmêak gigi dê itê makêi mako tamêak padek itê min kritanê, gigi yo biasonê gênuno utuk mêlngan itê min kritanê.",persuasive
785,"Amên nadêakku maroba itê mêak mêding asai sabên utuk jijai sêksai amên itê bêbênêa namên kêjijainê. Itê nam madêak kilêak ngen petugas utuk nam têmutup gen tê mêak sapêi ade dê coa têmimo ngen keterangan tê dê bakêa mbahayo awok tê. Amên petugasnê nam jêmamin utuk keamanan tê do o coa masalah itê jijai sêksai, supayo utuk smudo kasusnê coa si an igê. Do igai amên nam itê dê nak dalên misalnê amên itê kêmliak ade kecelakaan, amên nam kulo itê bêdan têgoa ngen kêliak gêntai nam têjijai, ngen api kêkiro dê jijai korban o api namên itê kênal ngen dê jijai korban o.",persuasive
1038,"Amên mnurutku dau kuni partai politik o dê galok mênêa janjai tapi coa si mênuak janjainê. Memangba kutê keputusan makêi suaro dê paling dau, tapi amên tujuannê srai do o utuk nam mênêa rakyat sejahtera asaiku coa perlu mok api dê dau suaronê waktau nak sidang. Nak di oba itê nam kêmliak kuni dau partai politik o coa kutê wakea kuni partai politik o meker itê rakyat, dê daunê meker awoknê dewek awêi ipê si nam idup snang ngen meker awêi ipê si nam jijai igai. Mungkin ade dê do dê bêbênêa lok meker rakyat tapi kêrno dê luyênnê coa tujau mako si coa nam mênêa keputusan su ang amên coa ade dukungan kuni dê luyên. Amên bi barêak yo smudonê dê lok bêbênêa meker rakyat yo nano ade duai pilihan têmotoa dê luyên jano kêluwêa cigai lok jijai anggota dewan.",argumentative
477,"Kêan uku tingêa nak Lampung uku kulo mêlajêa baso ngen lêgau daerahnê. Amên nak Lampung yo lêgau daerahnê tun dau namên mungkin pertamo kêrno paok Jakarta keduainê tun Lampung dewek anok uainê coa mêsing selek utuk mêlajêa lêgau daerahnê. Makonê Legau Lampung yo kuni daerah luyên kulo dau namên, uku waktau gi SD kêkiro kelas lêmo guau keme nak sêkulah kulo majêa lêgau Lampung tapi waktau o gi masiak makêi gitar utuk mi ingnê, uyo jak zaman bi maju lêgau daerah Lampung bi têmasuk makêi musik maderen. Awêi lêgau dê nêmin penyanyi asal Lampung Andi Achmad Lampung Tanah Lada, ngen dau igai penyanyi-penyanyi asal kuni lampung dê min lêgau Lampung dê bi dau tun namên.",narrative
883,"Nak lêm manêu idup bêbilai do o coa lepas kuni listrik. Uyo listrik yo coa si cuma utuk têm ang bae dê ngen mudêaknê itê midup lapu pas kêlêm, tapi listrik kulo gênuno utuk mêmêcêm barang elektronik dê coa bakêa nam midup amên coa pakêi listrik. Makonê listrik adeba hal dê pêting nyên nak lêm idup bêbilai. Penemuan listrik dê luwêa biaso yo gunonê lai nyên utuk manusio, sapêi saro asainê amên bêbilai tê coa ade listrik. Makonê itê harus mokasiak ngen Michael Faraday dê do tun dê ncipto listrik. Coa ade ide ngen kêpitar si têmuan, ati tau itê nam mêding sêbo mudêak nak lêm idup bêbiali. Michael Faraday mênêa penelitian nak taun seribau delapên otos duai puluak ngen muloi percobaannnê nak taun seribau delapên otos duai puluak satu. Penemuan yo jijai dasar nak lêm idup manusio sapêi uyo, kêrno jasonê oba Michael Faraday jênolok bapak listrik sedunia.",argumentative
733,"Amên cerito pengalaman ku dê bi idêa lalau moi pnan sapêi plosok bi cet uku têmau tun mêmêcêm, bi ade kêdau kilai kulo pêrnêak tun têmodong nak dalên tapi Alhamdulilah nam uku sêmudo ngen coa pakêi ribut. Mnurutku amên itê ade têmau barêak yo mêak itê cêcubo mêlawên, itê têmotoa bae jano kêloknê, amên si minoi caci amên itê ade nêlêi amên coa nadêak bae coa si, tun dê galok barêak yo o dê pêtingnê caci do igai dê pêrnêak uku mêding amên itê madêak coa si caci si kulo coa gi bakêa munuak itê, sêbênêanê kulo amên itê kêten mêlawên si kêmliak kulo mêlawên nyên jano coa, amên itê mêlawên nyên awêi dê pêrnêak uku mêding si coa bakêa binai ngen itê. Pêrnêak uku namek tun têlau lok minoi caci têbo o kulo kutê min sênyatai dê donê bi mpek sênyatai nak tênêiku, tapi uku bêrusaho tênang madêpnê, si minoi caci uku madêak coa gen caci sapêi si mêrikso dupetku memang coa nyên ade, sudo o si mpas uku, trus uku lalau",argumentative
466,"Dê paling an uku tinget lêm pelajaran agamo o waktau uku gi SMA. Waktau nak kêlas duai keme dê kelas najêa guau agamo keme waktau o sêmyang jenazah. Kanyo uku kulo coa mlajêa sêmyang jenazah yo, memang waktau SD jano SMP ade bêlajêa tapi kêrno coa meker igê jijai pelajaran yo cigai tingêt igai. Waktau nak SMA o keme nêluak dê do moi muko utuk praktek sêmyang jenazah yo, mingau ayok yo guau bi madêak amên uyo pelajaran prakteknê, kêrno uku sabên mêak coa apêa waaktau praktek jijai kêlmênnê uku bogoa mapêa kutê jano pao dê nêbaco. Kuni di ba akhirnê uku lajau apêa baconê, jijai utuk itê dê ati apêa coa ade bênêknê amên itê lok bêlajêai utuk sêmyang jenazah yo.",persuasive
792,"Uku kulo waktau gi titik sabên nyên ngen gennê kuyuk, waktau gi titik amên ade têmau kuyuk bi pasêtba uku milok utuk paok. Ade dêbat waktau belek sêkulah waktau gi SD nak têngêak dalên uku kêmliak ade duai kuyuk gidong ade di, kêrno sabên uku mêluk ngen butau ruponê kuyuknê coa mlilai tapi langsung jêmalang uku, kêrno sadêi keme kulo paok ngen biyoa lai uku langsung moi biyoa o, mujuanê waktau gi titik uku bi nam mêlwên jijai uku coa sabên jun moi biyoa lai, waktau uku jun uku samo kêmliak kuyuk o cigai mjalang, tapi bajau ngen arêak bukauku cêak kutê. Coa an ade tun dê mulêu kuyuk o trus têmulung uku ngen mês uku belek sapêi umêak.",descriptive
1056,"Kutê tun dê bi ade pasangan do o mêmêcêm ceritonê, ade dê sêsamo coa lok alêak ade kulo dê mngalêak trus. Uku bi duai puluak taun lêbiak umêak tanggo, amên itê madêak coa ade masalah do o mngike ba, dê niênnê kutê o têgatung itê ngen pasangan tê. Amên dê uku mêding slamo umêak tanggo dau niên têmau masalah, tapi uku mênêa masalah o jijai nyêp ngen coa masalah lai do o tênitik ngen masalah titik usaho nam mêlnyêp. Ngen itê nam ngêrtai pasangan tê asaiku coa si bêlbiak igê amên dêdêbat itê dê mngalêak, kêrno amên nak lêm kondisi emosi do o kutê jijainê coa ade kêbênêanê. Makonê ngut uyo uku ngen pasangan biaso bae awêi coa pêrnêak têjijai masalah antaro kemeb bêduai.",narrative
813,"Amên itê lalau moi pnan dê itê ati pêrnêak mini o biasonê memang pertamo o gaok beda, ipê igai amên nak di itê rencano lok kêkêdau bilai. Uku kêrno tun dê galok lalau jijai namên nyên awêi ipê cao itê nak pnan bêlau o, mnurutku amên nak pnan bêlau jano pnan dê itê ati pêrnêak amên nam sêati itê moi mini harusnê itê mêsoa namên kilêak awêi ipê nak di ngen tun dê namên, mêak sapêi têjijai awêi dau tun nam cêlako nak pnan bêlau, ipê igai barêak rêrato pnan nak Sumatera, itê pêcayo coa pêcayo amên nak Sumatera do o dau pnan dê itê harus têmotoa cao tun dê nak di, amên itê mlangêa do o biasonê bakêa bahayo ngen itê, dio coa si mnyabên tapi nyatonê gimasiak dau pnan dê mênêa itê sabên.",argumentative
880,"Utuk mok sumber energi alam yo dau dê bakêa usak têmasuk tanêak dê ade nak glung o. Bi dau bukti dê mênêa usak do daerah amên sumber energinê nêmok ngen coa meker tun dê idup nak daerah o, awêi sadêi keme dê uak ubêaknê nêbaning ngen bêl o. Utuk itê dê tun asli daerah tê maroba itê sêsamo nam jêmago sumber alam dê ade nak pnan tê, memangba bi dau dê nêmok ngen dau tun molah, tapi utuk tê tingêa itê jêmago mêak sapêi kutê o ajua kêrno adenê tambang-tambang yo. Itê harus kulo meker nasib anok kêpau tê sudo yo amên daerah tê kutê bi usak ngen adenê tambang yo.",persuasive
356,"Uku pêrnêak mênêa tun tuaiku kêciwo ngen masalah sêkulah, si mêluak sêkulah nak ipê uku loknê nak ipê. Di oba bêlisiaknê smudonê uku têmotoa klok inokku, kêrno coa kuni atêi jijai aseanê coa mênêa tun tuaiku puês ngen si dê niênnê kêciwo. Kêrno uku ade ngêding salêak jijai uku nekad utuk semlêsêi sêkulah dê nilikku, Alhamdulillah asenê bêbaês kutê muloi kuni uku masuk sapêi ba sêlêsêi. Gêmnê uku coa lok sêkulah nak pnan dê tun tuaiku miliak kêrno nak pekeranku waktau o memang coa ade minat nak di, makonê pas uku nêluak mêsoa sêkulah dewek uku kêmten nyên amên uku nam mênêa bangga tun tuaiku. Pêsênku amên itê ade anok mêak nyên itê makso si sêkulah nak pnan dê itê kêmlok, kunyau ba anok-anok tê dê miliak nak ipê si mêding nyaman utuk skulah.",expository
583,"Coa tun coa mêngiak amên bi an antri ade dê lok dêmutê, dau pengalaman ku masalah antri yo. Nak ipê bae nak pelayanan umum biasonê amên tun dau o bi pasêt antri, kêrno dau dê coa lok sabarnê makonê cet jijai ribut, coa si nak Indonesia bae nak luwêa nêgrai kulo bi biaso amên antri yo, cuma nak luwêa nêgrai tunnê rêrato makêi cao, amên nak pnan tê galok ribut kêrno dau dê asai grotnê. Mnurutku utuk antri yo mêak sapêi bribut ade padeknê amên ade dê jêmago nak pnan antri, memangba itê ade nomor antrinê tapi lêbiak baik igai amên ade kulo dê jêmago awêi nak Bank misalnê. Adê pnan dê coa têratur antri yo nak di o harusnê nubêak kunyau coa api dê lok dutê mok kak muko coa dulai igai ngen nomor antri, dio harus ade dê maturnê.",argumentative
950,"Munyau pêgas mnupuk o cao baik, mêak gi utuk tun luyên utuk tê bae do o ku ang baik ngen ku ang sehat, utuk pnan pêgas o amên uku nak dasêi uku mênêa têlau pnan, utuk pêgas dê gacang usuk barêak gês pêpucuk jano tiêak kêkêmuk do o coa ku munok ngen pêgas dê luyênnê. Cuboba itê mênêa barêak dê nêaku o, do igai mêak kulo itê sêmrêak kutênê masalha pêgas ngen petugas dê biaso kêmrêjo, kêpekba itê mêngasên tip bulên tapi amên si têlat mok pêgas tê do o dê jijai masalah ngen itê, ngen adenê itê cêm êi pêgas tê o do o bi mênêa umêak tê bersih ngen uak kuni penyakit, padekba amên pêgas tê nam nêmok tip bilai, amên coa itê bi agok aman kuni bnatang dê min penyakit. ",persuasive
1133,"Dau ideologi nak dênio antaronê ideologi Pancasila ngen ideologi liberalisme. Keduainê ade biso dê uak, ideologi Pancasila adeba nilai ngen norma dê jijai landasan keyakinan ngen coa peker utuk sapêi tujuan ngen landasan lêmo sila, amên ideologi liberalisme adeba ideologi dê isainê jmunjung hok individu nak lêm kutê aspek kehidupan bangso ngen negara dê harus utamo kebebasan individu. Jelas nyên bisonê ideologi Pancasila do o dê utamo têmimang hok ngen kewajiban amên liberalisme utamonê kebebasan hok individu cao mutlak. Lêm kehidupan tun Indonêsia pasêtba ideologi liberalisme coa cocok ngen nilai-nilai nak lêm Pancasila, amên liberalismê nanêu nak Indonesia do o bakêa dau mubêak coa peker tun Indonesia.",argumentative
597,"Tingêt uku waktau gi uai dê niênnê waktau gi sêkulah, uku memang agok nakêa tapi coa gêmêak tun dutê. Jijai waktau gi nak STM ade kuwatku luyên jurusan tapi si galok gêmêak tun, waktau o si gêmêak uku waktau uku gi mênêa gamar nak kelas pas gidong prai. Pertamo coa ku gêmle igê uku madêak mêak mêmain uku gi smudo gamar dio be lok kênopoa pas jam masuk, tapi si gimasiak gêmangau uku, uku cêmipoi tangênnê trus si mungkin mêding gêrot lajau mêninjau, uku panês cigai ku meker panjang igai uku je trus uku magas kuwatku o sapêi kêkuwat dê têmi uk masuk kutê moi kelas, uku trus magas si sapêi cigai nam klongon. Sudo o keme nêdêu moi kator sêkulah uku jêmlas ngen guau awêi ipê dio nam têjijai, uku cêmrito kutê ngen guau sudo o keme si mêluak damoi. Tapi uku gi penasaran pas belek sêkulah uku magêa uku majok igai tapi sinê coa lok ngen madêak itê bi damoi trus si minoi maaf igai ngen uku.",descriptive
247,"Pêrnêak kulo uku coa sêngajo tingêa hand phone nak das mesin ATM, Pêi tingêt pas bi sapei dasêi. Jarak umêak moi mesin ATM kêkiro lêmo otos meter, waktau o kulo uku spêt bingung ngen kêmasai coa baik uku gêgulut belek igai moi mesin ATM. Pas belek moi mesin ATM hand phoneku cigai si nak di uku tamêak bingung, coa an ade tiak agok tuai mêlêi hand phoneku, ternyato si têmungau uku têko kêrno si namên amên do o hand phoneku dê tingêa. Mujua niên gi ade tun jujur hand phoneku coa jijai nyêp. Uku mokasiak nyên ngen tiak tuai o.",expository
231,"Ade nak kota keme dê biaso kulo made undian tip taunnê adeba pasar swalayan, tip itê blanjo kasirnê magiak kertas undian utuk nisai gen tê ngen nomor KTP, sudo o nasuk moi kutak undian.Memang slamo yo coa brapo uku meker igê dê dio, têngen ade waktau bae uku misai pas lalau mini lok blanjo baru uku mpek nak kutak. Si mukok undian o tip akhir taun hadiahnê muloi kuni umêak sapêi alat elektronik. Uku kulo pêrnêak dapêt walau coa brapo tapi bi snang ba gennê dapêt gratis, uku dapêt nomor pat nak undiannê hadiahnê tv 42”, alhamdulillah coa sako kulo amên uku dapêt.",narrative
989,"Biasonê dê awit têjijai itê makêi bajau srai ngen tun do o kêrno itê têmukua kracok jijai awêi nak pasar, nak supermarket jano nak khusus pnan jêmuwoa kracok. Amên cao ku amên uku têmukua kracok jijai do o biasonê ade dê uku mubêak misalnê amên pakitnê ade duai uku bi pasêt mubêa jijai pakit do, trus utuk bêaknê biasonê uku mênok igai didik ngen mêluak tukang pnet têmtok abiak duai sapêi lêmo senti. Kalaupun sudo yo pas gidong ade acara jano nak pnan rami ade dê makêi warnonê srai ngen gik tê, do o itê coa bakêa selek igê kêrno gik tê bi luyên modelnê coa si srai nyên ngen gik tun.",expository
75,"Panci adeba alat utuk ngêsok, fungsi panci nak dopoa dê dau nakêi utuk kêmsok lapên, ngukus sapêi kêmsok biyoa, gidong dêsok kulo panci nam makêi utuk kêmsok mêi. Panci biasonê nêa tun kuni bahan logam kêrno nam panês nê baik kêrno sifetnê jijai konduktor. Bahan biasonê utuk mênêa panci adeba almunium, bêsai, bajo ngen uyo ade kulo dê nêa tun kuni bahan teflon. Teflon sêbênêanê adeba merek kuni Polytetrafluoroethylene (PTEE) do o jenis bahan kimia dê tun mênêa. Teflon adeba alat ngêsok dê coa mêlkêt jijai lêbiak mudêak amên makêi ngêsok, tapi amên coa nam gêmuno ngen ca o nyên alat ngêsok jenis teflon yo ruponê ade resiko dê nam timoa masalah kesehatan, muloi kuni imun nê lemah sapêi nam sêmbab kanker. Menurut Wilman Hilmani, General BoLDe Indonesia madêak ade kêkêdai alat ngêsok dê harus milok utuk gênuno ngêsok sebab ade alat ngêsok dê ade kandungan zat bacun dê bahayo dê nam mpas zat o moi lêm kêmuk awêi panci dê nêa tun kuni teflon.",argumentative
660,"Pengertian olah raga adeba gêmrok awok utuk mênêa kuwêt ngen sêmêhat awok, jijai coa heran manfaat kuni olah raga adeba nam têmu un resiko kêno sakit jatung. Hal yo kêrno aktipitas olah raga dê awit nam têmulung utuk mêlacêa dalêak nak lêm awok ngen nam kêmuêt têlan ngen blat nak lêm awok. Ngen olah raga itê nam têmukêt kmasai atêi snang ngen rilek awêi olah raga senam. Senam adeba dê do cabang olah raga dê mênêa gêrok dê perlu ade kekuatan, gacang, ngen gêrok awok dê têratur. Olah raga senam sêbênêanê dau manfaatnê utuk manusio kuni kesehatan jasmani ngen rohani. Lêm zaman moderen yo senam kulo dau perkembangan, uyo tamêak dau mêcêm senam, dê cet jijai nak lêm tanding adeba senam irama. Senam irama yo adeba senam dê makêi gêrok bebas ngen ade musik, gerok nak senam irama yo nambae berupo ketukan, têpuk tangên ngen dê luyênnê, makonê gêrok senam yo awêi mêna ai nam manêu su ang jano dê dau.",persuasive
658,"Olah raga futsal cet tun madêak bi lok srai ngen bal kekea kêrno cao mainnê coa si brapo biso. Tujuannê kêduai olah raga yo srai api nam masuk bal moi gawang utk cêmitak gol, tapi bisa dê kten kuni kêduai olah raga yo nak lêm KBBI futsal tainê adeba main bal nak lêm ruangan ngen ukuran lapangan ngen gawang dê agok titik, pemainnê kulo cuma lêmo tip regu, waktaunê kulo cuma duai puluak menit tip pertandingan. Amên bal kekea adeba permainan bal dê tip regunê ade sebelas ngen waktau duai kilai pat puluak lêmo menit, utuk pemenangnê nitung kuni sêlisiak gol antaro kêduai tim. Utuk ukuran bal dê gnuno main bal kekea o agok lai ngen ukuran glung num puluak delapên sapêi tujuak puluak sentimeter ngen kêbênêk maksimal pat otos lêmo puluak gram, dêbaning ngen bal utuk futsal ukuran glung balnê num puluak têlau stêngêak sapêi num puluak num sentimeter bênêknê maksimal têlau otos sembilan puluak gram. Keduai olah raga yo cet tun mênêa pertandingan nak acara-acara kêrno pertandingan yo dau tun dê snang têmoton. ",argumentative
994,"Sêbênêanê butang o buliak bae, tapi itê kulo harus nam usaho utuk masên, amên nam mêak galok jêmanyai pasti, dê pêtingnê itê têp ade niat utuk masên utang tê. Dau tun butang sudo o si nyêp ngen cigai lok têmau igai ngen tun dê si mutang, ipê igai utang o têmasuk utang lai, têngen ade caci si coa tingêt utuk masên, Jijai amên itê ade utang coa nam itê masên dêbat cuboba utuk masên dêdidik, ngen coa tê masên kêdau kilêak itê nam do o gi bakêa mêlngan utang tê. Ade pao tun amên si ade utang do o selek nyên asainê ipê igai si awit têmau ngen tunnê, asal si nam madêak jujur sêbênêanê ngen tun dê nutang o coa jêjano, tapi têtiko tun dê butang o bae coa binani jano selek utuk têmau.",expository
728,"Utuk itê dê coa pêrnêak miling jano nyanyi nak muko umum do o utuk pertamo bi pasêtba kêno gennê dêmêm panggung, coa kutê tun nam miling jano nyanyi dau tun dê kêmliak, ade dê si o habi nyanyi tapi utuk su ang, amên pulu tun rami ipê igai tun dau kêmliak si do o si coa nam. Mnurutku dio adeba kêrno coa biaso, jijai utuk itê nam mêlnyêp dêmêm panggung yo pertamo itê harus nam mbiaso miling nak muko umum, kêduai itê mangêp bae tun dau o kêkuwat tê kutê jijai nyêp asai itê dê ngding asai salêak. Nak lêm bukau karya Maya Ismail utuk itê nam miling ngen madêp tun dau o itê mêstai awit latihan ngen nam mbiso dê nak muko tê o api, kêrno luyên tun dê ade nak muko tê luyên kulo cao itê nak das panggung o.",argumentative
427,"Utuk umat Islam Nêbai ngen Rasul adeba Tun dê jênijai contoh dê baik. Kutê dê Nêbai jano Rasul kêmrêjo kutênê o padek jênijai contoh utuk tê manêu idup bêbilai. Cao Etimologi, Nêbai o asal katanê kuni Naba dê tainê pnan dê lêkat, pengertian cao umumnê adeba hamba Allah SWT dê dapêt kepercayoan wahyu kuni Allah SWT. Jumlah kutê Nêbai coa têkitung, tapi nak lêm Islam itê wajib namên duai puluak lêmo Nêbai ngen Rasul. Kuni Nêbai Adam as sapêi Nêbai Muhammad SAW mêmasing Nêbai ade riwayat ngen caritonê lêm majêa Tauhid. Ade dau pelajaran dê nam itê mok nak lêm ketauladanan Nêbai jano Rasul ngen têmirau kebaikannê o nam jêmijai tun moi lêbiak baik.",expository
969,"Dê galok mênêa sêrwêa sgit o dêniênnê amên itê makêi sêrwêa bahan dasar, amên utuk bahan blue jeans do o walau si dê go mudêak asaiku gi agot taên nêbanig kuni sêrwêa kuni bahan dasar. Amên coa lok selek mêak sêrwêa sgit jano mungkin itê ragau ngen pnet nê amên têmukua sêrwêa padekba pnetnê itê mulang igai, amên itê coa ade mêsin pnetnê itê nam mupêak tukang pnet, mêak yakin kuwêt amên itê têmukua sêrwêa jijai, beda amên dê go la ang, amên itê têmukua sêrwêa dê biaso jano dê mudêak itê harus mênet ulang kunyau pnetnê kuwêt supayo itê cigai ragau amên lêlalau jano itê makêi kêrjo.",expository
386,"Uku têningêa kuwatku baliak moi kota luyên kêrno kêrjonê baliak dio sêbênêanê dê mênêa uku sedih, tapi utuk kêbaikannê jijaai keme cigai sepa ok. Dê cet uku tingêt ngen si o kêrno keme bêduai bi an kuwat, pa ok umêak kulo, bi lok si tip bilai keme bi pasêt magiak waktau utuk nam nguta. Uku ngen si o bi cigai ade rêsio keme sêsamo namên, sêsamo têmutup api ade dê ku ang jijai keme bi awêi sêpasuaknê. Memang niên awêi dau tun madêak coa kutê kuwat nam barêak keme bêduai yo, Dê têtiko mênêa uku sedih o amên si jano kêluargonê ade dê ku ang sehat, uku coa nam magêa gêgulut awêi biasonê, paling uku cuma duo bae magêa Tuhan utuk gacang nêlêi kesehatan. Amên galok waktau si gi pa ok keme, uku biasonê sêkueng nak umêaknê jano nak umêak sakit amên ade dê sapêi opname. Dê niênnê uyo keme kadêak bi jarak uak, keme têp mêlêi kabar kadêak cuma têgoa. Jijai amên itê nam sêsamo jêmago perasaan ngen api bae itê nam nginau lêbiak kuni sêpasuak.",expository
661,"Pas gi kuliah uku milêm kegiatan kampus ngen gabung jijai anggota KMPA ( Korps Mahasiswa Pecinta Alam ) alasanku gabung nak KMPA ade utuk bêlajêa berorganisasi ngen têmotoa kegiatan peduli ngen alam. Luyên kuni kegiatan dê ade hubungannê ngen alam, kegiatan rutin dê ade nak lêm agenda tip num bulên dêbat adeba dêmaki têbo, dê têmasuk olah raga dê tujuannê coa si cuma hobi tapi panêu kekea nak alam bebas dê dau manfaatnê utuk mênêa awok sehat. Kêmliak kêbaês alam têbo ngen itê sapêi dasnê, ade do kuwatku dê idupnê sederhano, pas uku sêmyap utuk kêmnek têbo si têmnai mêsoa jano nak das têbo o ? mnurutnê bi pêpayêak kêmnek têbo sudo o tu un igai, pemandangan nak das têbo o ati tau baês. Utuk ku kêmnek têbo adeba olah raga dê ekstrim, coa si kondisi têbo dê bakêa kênek o tapi cuaco kulo nam jijai pengaruh. Pas itê kêmnek têbo spanjang dalên o adeba mêding asai snang, walau agok payêak tapi cêcoanê mênêa uku tamêak kagum ngen kêbaês alam dê Allah SWT cipto.",narrative
142,"Transportasi adeba bagian dê peting nak urusan pariwisata. Transportasi o adeba sarana utuk itê nam sapêi tujau tê. Transportasi wisata dê biaso tun makêi adeba bis umum. Bis umum utuk pariwisata o biasonê nlêngkap ngen tano khusus  keperluan pariwisata. Bis pariwisata adeba jenis layanan bis dê min pengunjung moi tamasya, ngen rute biasonê nak pênan-pênan wisata, utuk mbiso bis pariwisata ngen bis biaso amên bis pariwisata nasang tulisan “Pariwisata” nak kaco muko bis, samping bis, ngen bêlakangnê. Biasonê bis pariwisata yo nam muêt tun sapêi duai puluak, tapi ade kulo dê nam sapêi tun pat jano lêmo puluk dêbat min.",descriptive
747,"Dau cao utuk dapêt perhatian kuni tun luyên, asai lok dapêt perhatian kuni tun dau o jêmijai si galok mgêmêak jano bully sapêi si mêding amên si lêbiak kuwaêt jano lêbiak kuaso kuni tun luyên. Bullying tainê adeba mgêmêak tun luyên supayo si nam kuaso utuk maatur tun luyên, mgêmêak o si manêu ngen kêkêdau cao ade dê ngên madêak bae ade kulo dê sapêi mêgis awok tun, sapêi ade dê mnapêa jano mngokoa. Korban kuni bully o mêding ade asai sabên ngen milok tun dê snabênnê o, sabên nadêak kidek sapêi têtiko gis atêi, awit mding coa nyaman amên ade nak pulu tun dau, cet kulo mêding asai kênliak tun trus makonê têtiko awit mênyu ang. Tun dê awit kêno bully o kulo sabên mêak coa tun luyên têmimo.",descriptive
1031,"Waktau gi amsiak sêkulah uku paling snang ngen pelajaran sejarah, lêbiak igai amên mlajêa pahlawan-pahlawan Nasional. Dau nyên pahlawan Nasional Indonesia dê jijai pejuang nak lêm Kemerdekaan Indonesia, dau cerito sejarah dê mênêa uku tertarik. Awêi pahlawan sêlawêi coa dau memang tapi kutênê pahlawan sêlawêi o jijai grok utukku amên coa si perjuangan têbo o coa ade kêsamo antaro sêlawêi ngen sêmanêi. Pahlawan sêlawêi dê mperjuang kebangkitan sêlawêi o adeba R.A Kartini, liwêt pêmekerannê dê kritis masalah budayo Jawai dê cêmnok perkembangan sêlawêi, liwêt suêt-suêtnê R.A Kartini bêjuang. Têmêi perjuangan waktau o si mênêa sêkulah khusus sêlawêi nak Jepara, têbo o najêa cao mênet, mnyulam, ngen ngêsok. Ide dê tnulis utuk kuwatnê o dê ade nak Blando dê têgen Rosa Abundanon isainê lok kêmnek drajat sêlawêi Indonesia. Perjuangan R.A Kartini mlawên diskriminasi dmorong sêlawêi uyo utuk nam têmuan hok ngen kesempatan dê srai ngen sêmanêi utuk cmapêi cêcito nam lêm pendidikan.",narrative
1164,"Makhluk gaib o srai ngen itê, si nak ipê bae ade tapi ade dê mgngau ade kulo dê coa. Nak iding tê bêbilai do o si ade cuma itê coa nam kêmliak si tapi si nam kêmliak itê. Makonê amên belek mdasêi do o itê wajib salam trus utuk masuk moi kamar mênai nêbiaso utuk mbaco duo i o kulo ayok itê tidua nak pnan tidua usahoba utuk kmibas kilêak amên ade ngen supau lidai dê itê makêi khusus utuk pnan tidua tê, supayo amên ade makhluk gaib nak pnan tidua tê si bakêak lalau. Mêak gi umêak dê an tingêa coa tênungau umêak bêbilai itê têmungau bae do o têp ade makhluk gaib yo, makonê amên itê dê muslim awit sêmyang jano ngajai nak dasêi tê walau si ade do o coa gi bakêa gêmangau itê, nam bae mungkin si cigai taên tingêa nak umêak tê.",expository
706,"Utuk itê dê galok hiburan bi pasêtba itê lok mêsoa barang elektronik dê sêsuoi ngen dê kênlok tê. Ati an sanigê yo kuwatku gennê Tono madêak lok têmukua home theater, si têmnai ngen uku merek jano dê baês utuk home theater yo, uku madêak kutênê bas tingêa dê dipê itê lok ngen go kêdau dê itê lok têmukua. Ade abiak dêmingau si madêak si bi têmukua home theater, ade kuwatnê jêmuwoa dê bi pakêi jijai padêaknê gonê coa si la ang igê. Pas ade waktau uku moi umêaknê uku kêmliak home theater dê tênukuanê o, memang kênliakku gi baês tapi utuk suaro awêinê bi ade dê coa baês tapi uku coa cêmacêt barang dê tênukuanê o ipê igai si madêak do o têmukua ngen kuwatnê. Waktau si têmnai ngen uku awêi ipê baês coa nadêaknê, uku madêak baês tapi amên nam cubo min moi service center kilêak mungkin suaronê nam lêbiak baês igai, si têmnai jano ade dê usak uku madêak coa cuma suaro basnê agok ku ang kêluwêa mungkin ade stelan dê harus nêa dê namên cuma tun service center.",narrative
672,"Memang padek nyên amên itê nam manêu ngen ade waktau utuk olah raga dê itê snang. Kêrno cet olah raga yo ba awokku uyo ngêding nyên sêhat, dau kêkuwat dê domor ngen uku dê têbo o kulo ku ang utuk manêu olah raga, uyo kênliakku awoknê o agok ku ang sehat ipê igai utuk kêkêmuk kêkuwatku o bi dau cigai binai muk coa si awêi uku, uku Alhamdulillah amên awok sehat ngen kêkêmuk kulo kutê gi têmasuk nak uku muk. Ngen omorku uyo dau tun coa masai amên uku gimasiak muk dê dau tun kêno dalêak lêkat jano kolesteron coa binai muk, utukku dê pêtingnê itê nam kontrol awok têutuk jêmago kesehatan tê, makonê uku coa mêdan utuk sêmpêt nam olah raga tip pueng walau si cuma têgoa.",descriptive
310,"Dê paling sedih o amên itê têningêa tun dê slamo yo sêsamo ngen itê tip bilai, awêi uku waktau tiakku mêningêa taun 2005 cigai tau asainê, lêm atêi uku nginoi waktau si mêningêa kêrno uku ati nam mênêa snang tiakku. Waktau si mêningêa uku gi masiak ati ade jêjano, makonê uku ati nam sêmnang si. Têtiko amên gidong tingêt ngen alm tiakku uku indau nyên, makonê uku cet mbo duo utuknê. Uyo Alhamdulillah tip sudo sêmyang uku bi pasêt mbo duo, amên uku belek msadêi uku sêmpêt lalau moi kubuanê, mbo duo ngen mêrsih kubua. Coa si tip bulên jano tip taun uku nam sêmulau kubuanê kêrno jarak uak, keme tingêa nak Lampung kubuanê ade nak sadêi keme Lebong.",narrative
613,"Api ade dê taên amên nak pnan kêrjo bos pêpiliak tun, dio bi pasêtba coa si baik asainê. Amên nadêakku itê amên jijai bos jano atasan ngen pegawai jano karyawan o harus srai caonê, jibêak itê kêten igê amên itê snang ngen dê do karyawan trus do o bae dê itê mladên. Pêrnêak dê awêi kuwatku mêding nêa barêak o, amên uku coa gi uku mot mênnê bilai o ba uku pasêt minoi bêdan, dau kêrjo pnan luyên asal itê mêak miliak kêrjo. Ade perlakuan barêak o amên uku madêak bos o coa ade jiwo jijai bos jano atasan, utuk jijai atasan jano bos o itê nam mok atêi bawahan jano karyawan tê ngen itê kulo nam mpek ngen magiak kêrjo sêsuoi ngen jano dê knamnê, ipê igai kêrjo o si bi an mêgong itê harus nam têmaên ngen mêlêi penghargaan ngen si o.",argumentative
842,"Utuk nam manêu usaho liwêt onlinê yo, itê harrus nam jêmago pelanggan tê mêak sapêi kêciwo, utuk pelanggan bêlau itê kulo harus nam mêlêi pelayanan dê baik kulo amên nam dê bêlau yo bakêa jijai tamêak pelanggan tê moi mukonê. Utuk kuwatku dê bi an makêi cao online utuk usahonê, do o kênliakku uyo tamêak maju usahonê, do igai cao nê utuk jagêa o bi pas amên mnurutku. Si jêmuwoa produknê kulo coa si la ang supayo pelaggannê o coa lalau moi nan luyên. Do igai si ade cao dê luyên kuni dê luyên, utuk pelanggannê do o amên bêlanjo bi dêpuluak kilai utuk dê kêsebelas do o si mêlêi diskon lêmo puluak persen utuk kutê bjenis barang dê si jêmuwoa, ngen cao barêak yo do o pelanggannê cigai bakêa baliak moi pnan luyên.",descriptive
34,"Têmi uk jê ing ngen pêtêa pasêt dê tingêt ngen mon dê khas, kêrno kêmuk dê dio dê mênêa mon angêak sudo muk nê. Dau tun coa lok muk dio tapi dau kulo tun dê mêsoa kêmuk yo. Pêtêa ngen jê ing tun dau coa galok kêrno mon nê o tapi dau manfaat sêbênêa nê. Amên mnurut Pusat Data ngen Informasi PERSI (Persatuan Rumah Sakit Seluruh Indonesia) jê ing dau mengandung vitamin ngen mineral kulo dau serat. Jê ing kulo ade khasiat Diuretic dê nam mlacêa mênyêak, dio bêguno nyên utuk penyakit jantung koroner, manfaat luyên nê utuk kêmuang resiko diabetes kêrno kandungan asam ngen mineral nê. Amên pêtêa dau mengandung gula alami awêi Sukrosa,fruktosa ngen glukosa tênamêak ngen dau serat.",argumentative
349,"Sudo madêp Ujian Nasional nak sêkulah, keme bakêa madêp duai pilihan idup, pertamo trs mlanjut moi kuliah jano mutus utk kerjo. Waktau miliak lok têmrus kuliah, itê harus cêmubo daftar moi Universitas dê itê lok. Têtiko ipê dê kênlok tê ati tau aseanê coa si awêi kênlok tê makaonê asai sedih pasêt itê mêding. Tetiko kerno asai o bakêa mênêa itê malas lok jêjano. Tapi itê harus peker positif ade alternatif luyên dê itê nam têmrus kuliah tê nak Perguruan Tinggi Swasta. Dau Perguruan Tinggi Swasta nak Indonesia dê bêbaês mnurut Lembaga Pemeringkatan Perguruan Tinggi Dunia, 4 Internasional Collage and Universities (4ICU) UniRank bi têmulis daftar peringkat Universitas negeri ngen Universitas Swasta dê adê nak Indonesia.   ",persuasive
251,"Ade pengalaman dê coa ku nam mlupo waktau gi uai bêl o, kêkiro duai puluak lêmo taun dê sudo uku siniak nyên nam kêrjo nak perusahaan asing. Jijai waktau o uku milêm tes nak perusahaan Jepang dê kebetulan perusahaan o gidong ade proyek nak Propinsi uku tingêa. Ade kêkiro tun tujuak dê milêm tes ade kulo dê kuni luyên Propinsi, lêm tes o dê utamo kêpacok baso Inggris do igai dê nam kerjo samo ngen tim. Tesnê duai kilai dê mêtes kulo tun Jepangnê langsung. Uku milêm tes yo ngen harapan nam dapêt kêrjo ngen gajai dê agok lai, Alhamdulillah dê tênimo tun duai kuni tujuak o termasuk uku, jijai uku muloi kerjo nak proyek mênêa pabrik gulo nak Lampung. Asai snang bi pasêtba uku mêding , ipê igai nak bulên pertamo uku kerjo uku dapêt gajai dê coa uku sêsako, kêrno nak perusahaan yo gajainê makêi standar Dollar.",narrative
829,"Perusahaan bakéa manéu kérjo kator dé brupo kérjo dé nanéu utuk nam démukung kérjo pokok. Tun dé kérjo nak kator o ade céciri kérjoné coa si uak kuni itung méngitung, cématet ngen molah. Tugas dé nanéu o utuk dmukung tugas pokok kuni perusahaan. Utuk lébiak jelasné jénis kérjo dé ade kaitanné ngen kator adeba cématet, nak yo dé kérjo cématet masalah data dé perlu ngen témuan tainé nam maik ngen knirim, kémopoa data adeba kérjo mésoa ngen usaho dau informasi, pengolahan data o témasuk kékédau mécém kegiatan lém sémdio informasi dé béguno, su ét nak lém yo adeba tugas dé péting, kérno tip kator biasoné bakéa témimo ngen kémirim su ét.",expository
108,"Wisata dê bi dau tun namên nak Indonesia adeba Candi Borobudur, pnan wisata yo coa si tun Indonesia bae dê galok mini tapi tun kuni luwêa negrai kulo bi dau dê namên ngen wisata Candi Borobudur yo. Candi Borobudur adeba dê do keajaiban dênio, kerno amên kuni sejarahnê dio ba bukti amên bel o nak Indonesia ade kerajaan dê lai ngen tênamo. Warisan Candi yo kulo têm ang amên Indonesia kuni bêl o bi ade agamo amên itê kêmliak dau patung nak Candi yo. Amên udi dau yo dê ati mindi lêbiak baik udi mênêa rencana liburan moi mindi. Dio bakêa têmamêak pengetahuan sejarah udi.",persuasive
985,"Awit ba itê têmi uk cerito kuni tun jano kêkuwat tê dê pêrnêak salêk mêdêu tun. Utuk tê dê ati pêrnêak barêak o padeknê itê lok têatêi ngen itê harus masêt kilêak sê ati itê mêdêu tun dê kmasai tê kênal o. Auba amên si tun baik misalnê amên si tun kidek ngen si makau au gennê do o dê awêi itê mêdêu o, do o bakêa bahayo bagi tê, pacok bae si majok itê nguta trus coa an si minyêm misalnê itê min kendaraan nadêaknê têgoa trus cigai timao igai, nak yo ba itê mêstai têatêi mêak sapêi salêak tun. Dio kulo amên nam itê madêak ngen têm ang kulo ngen kutê kêluargo tê mêak sapêi têjijai awêi dê coa itê kêmlok.",persuasive
152,"Liburan utuk mêlnyêp kêpayêak tun dê bêbilai kêrjo sibuk biasonê liburan ngen keluargo ade dê moi pnan wisata ngen ade kulo mto moi umêak sêpasuak utuk kopoa. Kuni kêkêdau pengalaman liburan dê uku mêding ade pengalaman liburan dê coa mudêak mlupo, adeba pengalaman ngewea nak biyoa lai. Keme tingêa nak kota jijai nak di coa itê têmau biyoa lai awêi nak sêsadêi, ade waktau keme dapêt tugas kuni kampus utuk tingêa kêkêdau bulên nak sadêi. Biasonê tip akhir mingau keme lalau moi pnan wisata tapi dêbat yo keme misai ngen ngewea nak biyoa lai. Biyoa lai yo agok panjang ngen libêa utuk persiapan keme mesoa gêlong utuk upannê. Utuk dê pertamo ngewea ade dê coa nam masang upan kewea, ngewea o sêbênêanê nam utuk melatih kesabaran tê, soalnê itê coa nam gêgulut dapêt, do igai itê kulo ati namên kan nak di dau jano coa.",descriptive
596,"Anokku dê lai waktau si sêkulah gi nak kelas pat SD bêl o ade kuwatnê dê agok nakêa cet gêmangau si. Tapi anokku coa binai madêak ngen uku sabên mêak uku mêngiak ngen si, kuwatnê dê nak sêkulah o galok minoi caci ngen kêkuwatnê api bae dê nangêpnê coa binai ngen si. Ade do waktau uku dapêt undangan rapat moi sêkulah, sapêi nak umêak sêkulah kêrno rapat ati muloi uku mêsoa anokku ruponê si gidong gabok ngen kêkuwatnê, coa sêngajo uku kêmliak kuwatnê têmapêa anokku uku langsung magêa uku mêgong tangên kuwatnê o uku sêmê êt moi belek umêak sêkulah, nak di uku madêak ngen si mêak igai mlatok anokku amên si ade madêak ko mlatok igai uku coa sabên ko ngen tiaknu najuaku, kingêt mêak dêbat igai, sinê diêm bae ngen janjai madêak ngen uku si cigai bakêa mlatok igai. Uku kulo madêak ngen guaunê utuk tulung kêliak kuwat anokku dê nakêa o.",narrative
1124,"Amên uku masalah Ujian Nasional yo netral bae soalnê kutê têrsêrêak ngen praturan pêmritêak, lok si made buliak coa si made kulo coa jêjano. Kêrno utuk pendidikan o têgatung ngen siswanê dewek, jijai kutênê o coa lai pengaruhnê lok ade jano coa nadenê Ujian Nasional. Itê dê jijai tun tuai dê anok gi sêkulah lok awit majok anok ngênguta masalah sêkulahnê, amên misalnê utuk dayo takêp anok agok ku ang berartai itê meker utuk nam si têmamêak pelajaran nak luwêa sêkulah misalnê les jano itê mêdêu guau dê nam majêa nak dasêi. Intinê peran tê tun tuai do o lêbiak pêting utuk prestasi anon tê, amên nak sêkulah o utuk dalên formalnê, dê lainê o ngen itê tun tuai.",expository
1049,"Mêak coa pêpiliak kilêak utuk itê miliak tun-tun politik dê bakêa matur nêgrai yo, dau kuni itê dê namên lêmau politik tapi dau kulo kuni itê dê diêm bae amên cao politik o salêak kuni aturan dê sêbênêanê. Itê dê jijai rakyat o cuma jijai alat politik sudo o itê coa ade dê gêmle ngut pejabat politik o nam mok manfaat kuni tê rakyat igai. Buliak bae itê snang ngen do tokoh, tapi itê kulo mêstai namên awêi ipê politik dê nanêunê. Kuni kêkêdau partai politik do o bae itê bi nam mlajêa ngen nam namên awêi ipê tun nak lêmnê, amên uku bi faham nyên lok si makêi bajai dê awêi tun cigai meker dênionê coa ku mudêak pêcayo igai amên uku bêbênêa ati namên.",expository
554,"Prank dê tun mênêa dê nanonê cuma bragam bae utuk gêmêak, mimok tun bae ruponê dapêt mrugai tun luyên. Nam bae mênêa bahayo tun ngen majua idun tun luyên. Nbaco kuni Word Of Redmond, sêlawêi dê têgen Cindy midêp trauma akustik sebabnê kêrno trupet dê saêinê kêmbiak lek dê langsung moi ti uk, dê niatnê utuk mênêa Cindy têkanjêt ngen mlupat sabên. Tapi prank o sapêi mênêa Cindy sti uk ngen do o jijai mênêa idupnê têkên nak lêm mêntalnê dê agok serius. Mokonê prank seharusnê jibêak dê bakêa mênêa bahayo tun luyên ipêi igai sapêi mênêa tun luyên jijai cacêt ngen trauma.",persuasive
726,"Tingêt cerito waktau pas keme dapêt undangan nikêak asuak kuwat keme, jijai nak di dau kêkuwat kuni do kator ngen uku. Ade kuwat keme gennê Rio si o coa pêrnêak keme kêmliak amên keme moi undangan spok si o nyanyi, jijai waktau o keme bi mênêa rencano amên keme mêluak si nyanyi nak pesta yo. Sudo mukmêi ngen ngênguta kuwatku dê do minoi nge MC utuk mêdêu gen kuwat keme Rio yo, si têkanjêt waktau gennê nêdêu si madêak dê luyên bae uku coa nam nyanyi nadêaknê, trus uku sême et tangênnê madêak ba itê duai nyanyi uku kêmuwat, kêrno uku kêmuat o jijai si lok kênek moi das panggung. Pas lok nyanyi uku têmnai lêgau dê si agok nam lêgau jano nadêakku, si madêak do lêgau trus keme muloi nyanyi, kêmliak si bi muloi nyanyi uku tu un kuni panggung, jijai kvnliakku si muloi kêmtêa mêgong mik, si kêmliak uku tu un sinê mênotoa tu un kulo.",narrative
762,"Nak lêm manêu operasi dê niênnê kutê dokter dê kêmrêjo operasi o bi pasêtba dokter dê ahli nak bidang o jijai itê mêak sabên utuk operasi amên do o bi dalên terakhirnê. Itê dê manêu operasi didik bae coa mêding asai gis, tingêa ayok itê manêu operasi o dêdauba itê bêduo utuk nam lacêa lêm operasi o. Amên operasi titik do o kêrno itê kêmliak ngen itê sadar mungkin adeba itê didik mêding asainê tapi coa si gis, amên tun dê sabên nam bae si mêding gis padahal do o coa gis ngen coa têraso. Beda ngen operasi lai, amên operasi lai itê memang nêbius sapêi itê coa sadar igai, bêgitu itê sadar operasinê bi sudo. Uku pêrnêak mêding operasi tapi operasi titik waktau kekeaku kêno pêcuak kaco, do o ayok sêngit têlapok kekea o sênutik kilêa, ade kêkiro lêmo menit do o kekea tê bi cigai ngêding, waktau oba dokter sêm ek têlapok kekea coa tê midêp kêrno ubêt sutik yo nano.",descriptive
716,"Bi paok si tip bilai itê kêmliak dau berita tehknologi nak ipê-ipê, tingêa itênê dê lok pêpacok miliak tehknologi dê dipê dê itê lok dau namên. Kuwatku dê têgen Anto sanigê yo nguta ngen uku madêak lok têmukua stom, jijai si bi dau dapêt informasi stom dê dipê dê baik nak antaro stom o ngen bi dau stom dê makêi teknologi lêbiak baik igai. Kêrno kuwatku agok bingung utuk miliak dê dipê jijai si têko agêa uku utuk têmnai ipê dê baik antaro stom dê similiak. Jijai uku madêak kutê o bi pasêt ba baik tapi antaro ngen dê luyên bi pasêt kulo ade dê lêbiak ngen ade dê ku ang, tingêa itê bêbênêa lok kêmliak ngen namên sêsuoi ngen dê itê lok, mêak kêmliak kuni go, kêrno ade dê têmawêa go mudêak ngen stom dê nadêak dê jêmuwoa kêlbiaknê dau, itê kulo harus nam mitung ngen go o kêkiro pas coa ngen stom dê tênawêa o nêbaning ngen merek luyên. Mêak mok kak mudêak gonê bae, kênliak kulo pasar ngen pnan itê mênêa amên stom o ade masalah.",narrative
1048,"Utuk ajaran politik dê itê namên bêl o daunê uyo coa si nakêi sapêi zaman yo, amên mnurutku politik yo lok bêbênêa nubêak kutê kêrno coa ade baiknê utuk rakyat. Uku cigai lok nak politik dioba masalahnê, dê nekerku o luyên ngen dê nyato, lêm kênyataannê ulêak tun-tun politik uyo dau dê salêak guno ngen jabatannê. Jak si jijai pejabat do o utuknê mok kesempatan nam mêsoa lukak dê mnurutnê nam mênêa si kayo somor idup ja ang têmau dê meker rakyat, kalaupun ade do cuam kêdau tun nam itê mitung ngen jiai tangên kuni bribau tun dê jijai pejabat politik. Memang harusnê nam mubêak kutê baru itê rakyat nam aman.",argumentative
1055,"Bi dau kanyo itê dê mungkin salêak milik waktau pemilihan umum, utuk moi muko yo itê cubo miliak dê itê namên awêi ipê latar belakangnê, mêak miliak kêrno ade cacinê tapi kilakba dê tun o bakêa bêbênêa meker itê rakyat titik. Sêbênêanê coa payêak itê nam namên tun dê mungkin bakêa bêbênêa coa meker awoknê dewek, kliak bae utuk idup bêbilainê amên si biaso idup sederhano walau si dau caci kêmungkinan lai si bakêa meker rakyat, amên kten biaso mewah dio dê itê mêstai têatêi utuk miliak si. Uku dau kêkuwat dê bi jijai pejabat, kuni di uku nam mbiso dê dipê nadêaknê dê nêniên utuk rakyat dê dipê dê cuma mok kesempatan ngen mike rakyat. ",persuasive
141,"Ade dê uniknê uku gi tingêt waktau kuwatku majok wisata moi têbo bli ang nak Cu up, utuk transportasi mini itê nam makêi bis jano stom pribadi, tapi utuk nam sapêi moi das têbo itê mêstai baliak makêi motor, jijai nak di o dau tun sêmiwo motor, itê nam min dewek jano ade dê mês itê. Uku kêmliak nak yo rêrato motor tril, amên dê coa biaso makêi motor barêak yo, memang tamêak unik asainê itê bi awêi motocrosnê salêak didik ca o min nam bae itê us, ipê igai motornê dau dê motor bi tuai dio ba kêsayangnê. Nak wisata yo amên bilai gidong libur biasonê krami janonê, pas waktau uku mini coa si waktau libur jijai agok sunyai, tapi sayangnê amên agok sunyai coa dau tun dê jagêa kêkêmuk, amên nyemen itê agok uak mêsoa kêkêmuk. ",narrative
487,"Amên nak Lampung dê biaso itê têmau o snyatai tradisionalnê dê têgen badik, amên badik yo gesea kutê tun Lampung pasêt ade têmuan. Dê niênnê amên nak sêsadêi dê sêmanêinê amên lêlalau bi pasêt min badik yo. Betuk badik yo awêi golok tapi titik ngen ujungnê lucuk, biasonê amên tun mênêa dewek moi tukang mênêa badik yo bahannê dê dau makêi kuni bêsai gês klahar an ae kulo dê makêi bahan kuni gês per stom mêna o. Amên itê mênêa dewek itê nam mêsên ukuran ngen palêak stok so ongnê akêi kiyêu dê padek. Kêrno utuk tun Lampung dewek tamêak baês si têmuan snyatai badik yo tamêak kulo gonnê lêbiak la ang. ",descriptive
678,"Memang bi dau mêcêm game utuk itê nam main, ade kulo uyo permainan dê ade lombanê. Amên permainan o itê bêbênêa nam coa ade salêaknê itê milêm kulo amên ade kompetisi game jano permainan o. Dau tun tuai coa namên amên ade barêak yo, têtiko si mêngiak amên anoknê dau main game, harunê kulo itê tun tuai dê têmuan anok dê galok main game itê kêmuwat si waktau main, amên memang mainnê o dê niliak ade game dê têmaêak pengalaman jano pengetahuannê itê dê jijai tun tuai amên nam itê mêlêi smangat, jibêak itê têmgêak, cuma itê kulo harus mingêt waktau-waktaunê, misalnê waktau sêmyang amên itê dê Islam, waktau bêlajêa, waktau mukmêi ngen waktau tidua.",argumentative
49,"Dê biaso sêndio nak dasêi awêi teh. Teh adeba menem dê mengandung kafein, cao midang teh kulo coa si payêak tingêa mênêa teh ngen biyoa panês sapêi wanonê agok coklat, ade tun pa o sêmyap teh coa pakêi gulo tapi dau kulo dê langsung munok ngen gulo pasir kunyau coa pet igê. Manfaat teh utuk kesehatan menurut ahli, adeba mlawên radikal bebas kêrno teh mengandung anti oksidan, têmu un bênêk awok kêrno teh nam têmulung kêmu ang lêmak, têmu un resiko penyakit Alzheimer dê mnurut dokter Uma Naidoo teh nam tmulung kêmbang resestensi stres ngen nam utuk mlindung sel kuni krusakan, têmu un kolesterol ngen têmikêt kesehatan jatung.",persuasive
1179,"Amên zaman bêl o waktau uku gi titik tun luwêa nêgrai lok têko moi Indonesia o cuma utuk nam mêlajêa budayo nak Indonesia. Têbo o dau mabis biayo utuk nam mlajêa têtiko ade dê sapvi bêtaun tingêa nak Indonesia ngen tujuan o, tun luwêa nêgrai o nam kêmliak padêak kêhebatnê Indonesia nam jêmijai do kuni bêribau budayo dê ade, makonê têbo o lok bêlajêa kêmnal dê do budayo dê itê têmuan. Utuk generasi tê ngen generasi uai uyo maroba itê sêsamo jêmago mêak sapêi nyêp moi mukonê budayo dê itê têmuan yo, ngen itê nam didik têm ang masalah budayo yo ngen anok-anok tê do o bi têmamêak pengetahuan anok ngen kêmnal ngen si budayo dê ade nak nêgrai tê.",persuasive
529,"Lêmêa adeba kêmuk khas kuni Jang, amên itê dê uak kuni Jang utuk muk lêmêa yo agok saro kêrno kalau ade kulo lêbung matêak itê mênêa lêmêa asainê coa si kêpadek dê kuni sadêi kem nak Jang.  Amên nadêakku nak pnan luyên coa tê mudêak mêsoa jênis lêbung dê utuk mênêa lêmêa yo, amên lok sêbênêanê  itê min sêmlan lêbung kuni tanêak jang trus itê têmanêm nak ipê itê tingêa. Uku bi an tingêa nak Lampung bi tidêa kulo lalau moi pelosok dê ade nak Lampung tapi ati uku têmau gennê buluak kêmanyên dê lêbungnê padêk nêa lêmêa, ade kulo uku mêsên ngen tun lêbung matêak cubo uku mênêa, asainê luyên nyên ngen lêmêa kuni sadêi. Utuk amê itê lok mênêa lêbung asêm nam bae tapi utuk muknê coa si kêpadêk lêmêa",argumentative
810,"Pengalamanku do o uku magiak ngen kêkuwatku awêi ipê uku nam mêlnyêp asai galok panik bêl o dê cet ade ngen uku. Dau kêkuwatku dê midêp asai panik yo ade kulo dê bi krugai dau baru si sadar ngen tindakan dê si mok cao gêgulut, utuk itê dê mungkin ati pêrnêak mêding asai panik dê bêlbiak, baiknê itê nam jêmago ngen nam kontrol pekeran tê mêak sapêi gacang panik trus mok keputusan dê harusnê itê coa manêu. Têtiko ade kuwat dê bi têlanjua mok keputusan yo kêrno panik yo nano, do o utuk moi mukonê si harus nam kontrol pekerannê ngen nam milok utuk mok keputusan d têtibo.",persuasive
898,"Amén ité dapét saran kuni dokter do o méak ité sésio, ade pao tun madéak kérno dokter o smaran i o kunyai si dapét caci do o pekeran dé saléak. Dokter o sénkulahné makoné si nam analisa sakit jano dé ité midép. Amén nadéakku totoaba jano dé nadéak dokter o waktau ité prikso, sabénné méak sakit dé nidép té o sudo yo bakéa ménéa ité nam lébiak parah igai kérno penyakit o. Mungkin bae ade analisané dé saléak tapi coa ade saléakné amén ité méding penyakit dé nidép té o coa kaén utuk nam témnai kiléak ngen luyén dokter supayo ité coa adeasai khawatir ngen sakit té o.",argumentative
489,"Lampung ade kêkêdau snyatai tradisional, dê dau tun namên ade gennê badik, candung, terapang, payan ngen igai dê luyênnê. Amên dê paling dau tun namên o adeba badik, snyatai yo bêtuknê awêi golok tapi ukurannê agok titik ngen ujung agok lucuk tajêm. Snyatai tradisional dê dio ja ang lêpas kuni pingang amên nak sêsadêi, amên nak kota kêrno ade aturan coa buliak min snyatai tajêm makonê nak kota ja ang itê kêliak tun min, tapi rêrato nak dasêi amên tun Lampung si bi pasêt têmuan. Utuk itê amên lok têmuan snyatai yo mudêak kêrno dau tun jêmuwoa, tingêa itê miliak dê dipê dê buatannê baês, kêrno utuk snyatai yo biasonê dê baês o kênliak kuni bahan mênêanê ngen sêpuaknê. Gonê kulo mêmêcêm muloi kuni dê la ang sapêi dê mudêak ade.",persuasive
1193,"Bêkuwat ngen luyên jenis o buliak bae, tapi khususnê utuk itê dê sêmanêi mêak mêlêi igê asai nyaman lêbiak kuni itê mêlêi ngen prêpuan tê, luyên amên itê gi au ang. Bi dau têjijai tun usak kêrno pertamonê do o cuma kuwat êan si mêding sêsamo nyaman trus mênêa hal dê nak luwêa biasonê. Utuk dê sêlawêi kulo amên daapêt kuwat sêmanêi mêak galok cerito masalah umêak tanggo, ipê igai sapêi kmidêk smaten ngen kuwat o, coa kutê sêmanêi tunnê nam baik ade kulo dê si ngen têmi uk sêlawêi cêmrito masalah pribadinê langsung mok kesempatan supayo si nam awêi mlikat dê nam têmulung masalah o, tapi nak beleknê si bakêa majua umêak tanggo kuwat sêlawêinê o ngen mungkin nam bae keluargonê bakêa ajua kulo. Coa didik dê têjijai barêak yo",expository
557,"Tingêa pesawat adeba hal dê paling coa padek pas lok lalau, ade kêkêdau masalah tun nam tingêa pesawat muloi kuni macet pas lok lalau moi bandara jano têlat kêrno brakat kuni umêak dê waktaunê bi spit ngen take off. Bi pasêt nyên amên namên bi têningêa pesawat atêi o coa tenang, coa tau kêmasai, têkanjêt dê ade nak pekeran tê. Nêbaco kuni Lifehacker ade kêkêdau dê harus itê mênêa amên itê tingêa pesawat antaronê mubung agen pnan itê têmukua tiket jênlas amêi ipê itê nam têningêa pesawat o ngen cêmubo minoi tiket bêlau igai, amên coa têmukua tikêt nak agên perjalanan mako gacang lalau moi pnan dê jêmuwoa tikêt dê ade nak operasional maskapai pesawat bandara utuk nam têmukua tiket bêlau, biasonê ade kêkvdau maskapai dê sêmdio slot khusus utuk pênupang dê tingêa pêsawat ngen go dê agok mudêak.",argumentative
545,"Asai sabên ngen coa tênang dê nding kuwat kosku Ani pas pêi têningêa tun tuainê, jak o  mênêa si awit mêding nyabai sep ngen gis nak dado dê si sako cuma gejala gangguan mental kêrno nyêp tun dê si cito. Gejala o cet timoa tênamêak igai ngen coa nam tidua makoê jijai têgangau utuk manêu bêbilainê. Luyên kuni o tip ade hal dê mênêa têkanjêt dê pasêtnê do o mênêa jatungnê awit asai gi mêltup, pas bi sudo konsultasi ngen dokter kutê gejala dê si midêp o adeba asam lambung tapi coa si cuma asam lambung bae, kêmliak kondisi jiwonê dokter smaran utuk konsultasi kulo ngen psikiater utuk mêrikso lêbiak igai. Dio têmamêak kuwatku Ani tamêak coa tênang ngen supayo nam gacang kaên si harus nam rutin utuk bubêt. ",narrative
445,"Pêsên syariat masalah kehidupan dê najêa Nêbai Muhammad SWT magêa umatNê, dio ba tema khotbah dêbat yo sênapêi supayo umat muslim nam cet mênêa kebaikan nak lêm dênio. Luyên kuni o umat muslim harus mêgong tuntunaan ngen nasehat dê Nêbai mêlêi supayo sudo yo nam dapê syafaat nak Padang Masyhar. Pêsên yo adba utuk têmikêt takwa tê magêa Allah SWT ngen mêuak kutê dê têngêakNê, manêu kutê pritêakNê kêrno ngen takwa idup tê bakêa min snang ngen syariat bi mêlêi kêmulyaan ketakwaan, anok dê soleh. Kuni umpamo nak das kinoi itê nam mamêa jano dê bi najêa Nêbai sapêi itê jijai nak lêm golongan tun dê dapêt ridho Allah SWT ngen sêrgo Allah SWT.",argumentative
651,"Bilai o pelajaran olah raga, keme dêklas gêmitêi seragam keme ngen seragam olah raga. Guau olah raga keme bi siap amên bilai o praktek olah raga main voli dê mingau dê sudo bi najêa teorinê. Cao teori keme bi faham, tapi pas bi praktek ruponê agok saro, pêi tgoa bae tangên keme milêk kutê kêno bal voli. Dêdo murid noper bal supayo keme têmakêp ngen tangên duai dê nêlu us moi muko ngen mimêak trus kênêp ngen bêi tangên dê rato, amên bal bi lok sapêi keme têmakis ngen tangên têmotoa kuni ipê bal o têko sudo o keme mayun tangên utuk mbas bal o, dê mnurut guau keme gennê passing. Kêrno pêi dêbat main voli kêduai tangen keme kten milêak ngen gis ade kuo kuwat keme kêrno salêak mok bal waktau passing tangên kanênnê têklis sapêi si cigai nam trus têmotoa pelajaran olah raga, harus nêmês moi ruang UKS utuk nêlêi pertolongan pertamo supayo gisnê agok ku ang.Dêjam têngêak smudonê pelajaran o sudo trus keme belek igai moi kelas.",narrative
941,"Ade cêrito waktau keme gi têtitik gabok moi taman ngen kêkuwatku, mêmêcêm permainan dê ade nak taman o muloi kuni jêjuit sapêi pnan sang ayun. Uku cêmubo têmot nak sang ayun o sudo o uku mêluak kuwatku têmulok sapêi uku nam bêrayun do o keme dê nayun o cang gitêi, do tun do o kêkiro lêmo menit sudo o gitêi, utuk têmtau api dê pertamo nayun keme suten api menang do o dutê. Uku waktau o lêak jijai kuwatku dê dutê nayun uku dê têmulok kuni blakang. Jijai bi sudo lêmo menit mayun kuwatku do o gilaku, pas giliaku uku têmot nak sang ayun ngen tangên mêgong tilai kidêu kanên, kuwatku mayun uku coa an nêdingku tangenku mêgong ade agok cêak nak tilai, uku minoi bêdan kilêak pas bi bêdan uku sêmnok tangenku ruponê uku coa kêmliak amên kuwatku têmkek tilainê ayok si tu un, sêmnok mon têkek o uku jijik ngen asai lok mutêaknê, uku jêmalang kuwatku si mlilai trus nyêp, sudo o uku lajau mêsoa biyoa utuk puk tangên gês kêno têkek kuwatku o.",narrative
995,"Coa si didik tun dê butang o lajau selek utuk têmau ngen tun dê mutang, dio biasonê kêrno kmasai coa baik amên ati nam masên utangnê. Amên nadêakku coa masalah itê lok têmau jano coa asal itê nam madêak ngen têm ang amên itê gi usaho utuk nam masên utang tê, amên ade tun dê itê mutang mnagiak ngen itê trus itê ati nam masên mêstainê mêak mlilai, nadêak bae têtê ang amên ati si utuk masênnê, amên si gi awêi makso utuk mêluak masên amên si mdasêi tê  itê madêak bae jano dê nam si mok nak dasêi tê utuk nam masên utang tê nêluak bae, misalnê itê ade stom, motor jano dê luyênnê, itê misin si utuk mok ngen ade itungan kêdau si mêgo barang tê o, do o kutê tujuannê mêak sapêi tun o sako itê coa lok masên.",persuasive
1194,"Bi dau umêak tanggo dê ajua kêrno bêkuwat ngen luyên jenis yo, do o biasonê pertamo têngen nguta galok cêmrito masalah pribadi umêak tanggo mêmasing, kêrno kêduainê awit têmau mungkin kulo do pnan kêrjo dio bakêa musak umêak tanggonê. Coa si coa buliak bêkuwat ngen luyên jenis yo tapi itê harus namên batas-batasnê, dê itê sêmanêi mêak mok kesempatan nak lêm bêkuwat, i o kulo dê sêlawêi mêak galok mêding nyaman ngen kuwat sêmanêi mêlbiak nyaman kuni aduknê. Barêak yo coa nam mênêa utuk bêkuwat ngen luyên jenis yo. Amên itê sêmanêi ade kuwat kêrjo tê dê sêlawêi nangêpba si o asuak jano sêpasuak tê, itê nak lêm kêrjo bêrusahoba utuk jijai profesional mêak dau igê mêlêi pêluang utuk tun ngen utuk tê dê bakêa nam musak itê ngen keluargo tê.",persuasive
1008,"Tun biasonê amên si pêrnêak ade pengalaman mnyelek nak pulu tun dau do o si tip têmau ngen tun o si bakêa tingêt iga ngen asai selek o gi têp ade ngen si. Uku kulo pêrnêak mêding bi an sudo o sêbênêanê uku kulo bi cigai tingêt, tapi pas têmau tun dê ade waktau uku mnyelek o asai nak atêi gi selek ngen tingêt igai. Uku bogoa meker utuk jano igai uku mêding asai selek do o kulo kêjijainê bi an, mungkin kulo tun o coa tingêt igai ngen kêjijai o, smudonê uku usaho utuk mêlnyêl kêmasaiku o amên uku têmau tun dê waktau o ade waktau uku mnyelek o.",argumentative
211,"Tingêt waktau lulus masuk kêrjo bêl o uku bi kêduai kilai tes PNS tes pertamo taun 1990 coa lulus, waktau tes kêduai taun 1991 uku lulus, jijai waktau o dê tes kêkiro tun bribau, dê bakêa tênimo cuma kêdau otos, uku sêbênêanê agok kuang yakin nam lulus, tapi kêrno uku lok nyên kêrjo jijai uku cêmubo igai Alhamdulillah lulus. Atas snang dê ndingku coa ku nam cêmritonê, api coa snang gi, itê tes nam malêak tun kêdau otos o pasêt ba ade asai bangganê. Utuk lulus yo memang agok saro, ade kêkêdau tes dê itê harus nam, mungkin kêrno uku kulo bi pêrnêak cubo jijai utuk lakêaknê didik dau uku bi namên coa si awêi waktau pertamo.",narrative
367,"Tingêt uku waktau anokku gi têtitk pas uku kulo ati ade kêrjo têp, bêbilai uku bi pasêt kêluwêa mêsoa lukak dê bakêa ade asea nam min belek. Uku waktau o galok kopoa nak prapatan ngen kêkuwat pas kulo nak di pnan angkot ngetem. Jijai pnan kopoa keme o warung titik nak di ba kêkuwat supir amên gidong payêak istirahat ngupi, an an uku dau kênal ngen supir-supir o ade dê têmawêa min angkot dê si min nam cang gitêi ngen si. Uku meker kalau ba ade jêrkai utuk anokku kêrno têbo o gi têtitik dê niênnê uku usaho amên nam tip belek uku min caci. Akhirnê uku lok dê tênawêa kuwat o utuk min angkot, muloi oba uku ade kêrjo tip bilai, walau didik uku nam belek min caci, amên gidong sunyai dioba waktau dê paling sedih uku mêding ipê igai waktau anok sêkulah gidong prai, pêrnêak uku belek pêlbêak coa min caci, nak di asai sedih ngen bênêk utuk belek moi mdasêi, dê tbayang anok minoi caci itê coa min. Biasonê uku mêsoa kuwat dê nam mêlêi minjêm lêmo jano dêpuluak ribau kilêak baru belek.",expository
269,"Nak lêm do artikel, lêm manêu kêrjo tujuan dê kênlok adeba nak sapêi target. Utuk nam dapêt target o mako itê harus nam kêrjo baik ngen cêmito kêrjo tê jijai cao nak lêm nam dapêt asea kêrjo dê baik, kêrno ngen cêmito kêrjo bi pasêtba bakêa ade usaho nam mênêa kêrjo tê ngen asea dê baik nak lêm prosesnê. Coa tê nam muker amên kerjo tê baik aseanê pasêt ba itê nam mênêa bos snang, si kulo coa sêsêgan amên lok mêlêi penghargaan utuk tê supayo kêkuwat dê luyên kulo nam jijai contoh ngen kêrjo baik tê. Coa si cuma dapêt jijai karyawan terbaik bae tapi dapêt kulo tamêak bonus bêrupo caci.",persuasive
1145,"Rêrato tun-tun tuai bêl o amên cerito waktau zaman komunis nam itê mbayangnê, gên padêak kêdau tun dê nunuak cuma kêrno coa lok mnotoa ngen coa lok masuk grombolannê. Dau waktau o tun dê têmingêa sadêinê kêrno coa lok nakso utuk masuk moi lêm grombolan komunis yo, dê daunê tun mlilai moi têbo dê uak kuni sadêi, pokoknê waktau zaman o amên mnurut ceritonê komunis o coa ade asai sêlen ngen manusio, dau tun dê notong kagênnê dênam anok prêpuannê, dio coa si sipêt manusio igai bi lêbiak kuni bnatang. Utuk jêmago mêak sapêi timoa igai faham komunis yo igai nak nêgrai tê, maroba itê sêsamo utuk nam kêmliak amên kêkiro ade dê bakêa lok jmijai igai faham komunis yo gêgacang itê kutê utuk nam sêmtop mêak sapêi mcibêa igai nak ipê-ipê lêm nêgrai yo.",persuasive
27,"Tip daerah ade kêkêmuk de khas kuni daerah o, awêi daerah Kulau, kêkêmuk kuni di de galok tun têmukua utuk rubo adeba Lempuk, lempuk yo amên nak daerah Jawai sêbangso dodol, amên nak yo mênêa nê kuni bahan diyên, makonê go nê kulo agok la ang ipê igai amên gidong coa pako diyên. Ca o mênêa lêmpuk,  jijai diyên dê bi mêsok nêmok isainê trus nê eng moi blangai cênapua ngen satên kêtêa, utuk ukuran nê kêkiro lêmo buêak nyoa utuk duai puluak buwêak diyên, nulek sapêi si bubêak warno jano mêsok, memang agok an muk waktau mênêa nê pat sapei lêmo jam, amên galok tun mênêa coa pakêi capua jêjano, amên utuk jênuwoa têtiko cênapua nê bêlas poi pulut, itê lok namên amên bi mêsok do o amên nêgong cigai si mêlkêt nak tangên. Amên asainê padek nyên ngen dio nam bêtaên sapêi num jano tujuak bulên.",expository
1148,"Misalnê bêtuk awok tê o memang coa ade pnyêbab luyên tapi kêrno kuni keturunan tê memang barêak o do o itê coa nam milok, misalnê gêmuk jano ja ai, lêkat jano têmêak do kutê harus itê têmimo ngen moasiak magêa Allah SWT, mêak ade asai selek ngen tun luyên kêrno awok tê awêi ipê bae bêtuknê, kutê tun o lêluyên bêtuk awok coa si srai. Dau tun dê mabis caci utuk nam mubêak bêtuk awok, mnurutku barêak yo bi smalêak kodrat, amên nam itê dewek dê matur utuk awok tê, dau itê kêmliak nak brita-brita tun dê awknê gêmuk lok nubêak jijai ja ai ngen tun dê ja ai muk ubêt supayo nam gêmuk, dêniênnê amên barêak yo si manêu do o cênok gi gacang bakêa jijai penyakit utuk awoknê, mungkin bae ati si ngêding amên gi bêbêlau tapi mêak sudo yo do o jijai penyakit dê saro utuk mubêtnê.",argumentative
961,"Uku sêbênêanê tunnê coa mudêak jijik tapi amên bi bigênê do o uku kulo coa taên kêmliaknê. Ade waktau bêl o pas uku mto moi do pnan wisata nak biding laut, uku majok keluargo trus keme kulo mênai nak laut, sudo mênai o uku moi kamar mênai dê ade toiletnê, pas uku masuk kêmliak kamar mênainê ku ang bersih jijai coa masalh pertamonê utukku dê pêtingnê ade biyoa dê nam utuk mênai. Pas uku lok mênyêak uku kêmliak toiletnê genpadêak ade dê gês mising coa si smiram, kêmlaik do o uku lajau mutêak trus buyê lok mênyêak ngen mênai kulo uku smudo walau ati bersih nyên.",narrative
452,"Indonesia ade mêmêcêm agamo, tapi umat beragamo nak Indonesa nam sêsamo mêgo antaro do ngen dê luyênnê kêrno bedasar moi sila pertamo Pancasila adeba Ketuhanan Yang Maha Esa. Tip agamo ade bilai rayo nê mêmasing, utuk umat Islam luyên kuni Idulfitri ade kulo rayo Iduladha. Bilai rayo yo mingêt ngen peristiwa qurban pas Nêbai Ibrahim as lok qurban anoknê Ismail as gen wujud citanê ngen Allah SWT, sêati Nêbai Ibrahim as qurban anoknê Ismail as Allah SWT gêmitêi Ismail as gen domba, jijai jak kuni o tip rayo Iduladha yo bi pasêt sêmêmbêliak qurban berupo sapai, kambing, ngen domba trus dagingnê nagiak ngen tun-tun coa mampu. ",descriptive
161,"Ade bêl o waktau uku ngen kuwatku dapêt tugas nak Plimang kêkiro têlau bulên. Jijai bêbilai keme misai ngen kerjo muloi kuni bilai Senen sapêi Sabtu, Mingaunê biaso keme Cuma kopoa nak dasêi bae samo nguta, pas akhir bulên keme cang gitêi dapêt libur dêbulên, ade pao kêkuwat belek moi umêaknê tapi keme tun têlau berencano lok misai libur moi pnan dê padek, nak di o dau pnan hiburan nak biding biyoa trutamo hiburan mto pakêi biduk nam keliling moi ipê itê lok, keme bêtêlau siniak mukmêi pas nak iding jamên musai, pas bi sudo keliling keme singêak nak do umêak makan biding biyoa nak yo ruponê rami nyên tun dê têko, jijai itê harus mêsên pnan kilêak, mnurutku pnan yo ku ang lai, utuk kêkêmuk dê daunê kuni kan muloi kuni pemepek sapêi lapên kan. Amên bi nak yo waktau o coa ngêding kêmasai pêi têgoa coa tê namên bi kêdau jam itê nak di.",narrative
1122,"Ngen adenê Ujian Nasional do o memangba ade dê tujau ade kulo dê coa tujau, dê biasonê dê coa tujau o dê sêkulah dê tip taunnê utuk kelulusannê didik amên makêi Ujian Nasional, misalnê sêkulah swasta dê mungkin cao blajêa mngajêanê ku ang do o bi pasêtba amên makêi Ujian Nasional pasêt dau dê coa lulus. Ngen nadênê Ujian Nasional o itê nam namên ngen nam mbiso awêi ipê kwalitas pendidikan nak sêkulah o. Nak kota keme do o dau sêkulah nêgrai ngen swasta kulo, amên pas ujiannê makêi Ujian Nasional do o itê kêmliak dau dê kuni sêkulah nêgrai dê coa lulus tapi dau dê lulusnê justru kuni sêkulah swasta.",descriptive
724,"Tamêak an uyo jêjano bi tamêak praktis kêrno zaman uyo bi nak zaman moderen, utuk itê dê nam gmuno tehnologi uyo tingêa miliak lok dê ade asea jano lok dê têmamêak duso kutê o ade. Awêi hand phone dio adeba asea kuni kemajuan zaman uyo, amên kêmliak titik uyo coa si dê coa nam makêi hand phonê muloi kuni cupik omor dêtaun sapêi anok SD kutê nam makêi gennê hand phone. Mnurutku dio itê dê jijai tun tuai harus nam bijak mok keputusan ngen anok-anok tê, mêak sapêi sudo yo jijai mnyêsal kêrno kutê klok anok itê têmotoa, anok buliak bae mêgong hand phone tapi itê têp nam mawas anok tê. Coa didik anok-anok uyo dê ade akibatnê gêgara dau igê main hand phone, muloi kuni masalah nak matai sapêi otok kulo nam dau dapêt pengaruhnê, makonê utuk itê dê gi ade anok titik lok têatêi nak lêm anok tê gêmuno hand phone yo.",expository
808,"Utuk milok asai panik o sêbênêanê têgatung ngen awok tê dewek, mnurutku itê gacang panik o kêrno itê galok coa meker panjang utuk dalên kêluwêanê tip itê madêp ade hal jano masalah. Amên misalnê itê dapêt kabar dê coa baik harusnê itê nam peker agok uak ngen agok santai, mêak gacang mok kesimpulan ngen hal dê itê ati namên kêbênêanê, itê mêsoa namên kilêak bênêa jano coa lêm kabar yo sudo o baru itê nam mok tindakannê awêi ipê. Jijai kutênê itê harus meker kilêak, jijai nak di ba itê coa gêgulut mok keputusan jano kesimpulan. Utuk kêmasai panik yo kutê tun ade tapi tingêa tunnê bae nam utuk peker panjang jano coa.",argumentative
1088,"Coa si didik tun amên coa namên coa mêlnyêp stres do o bakêa tamêak stres, dê daunê dê barêak yo dê knamênku o tunnê ku ang dau kuwat, amên itê dau kuwat ja ang mêding asai stres yo. Mnurutku utuk itê dê bêbilai kêrjo pas waktau libur do o itê makêi utuk nam mêsoa hiburan dê sêmnang atêi tê, misalnê itê majok keluargo mto moi pnan dê coa biaso itê magêa awêi kebun bnatang, pnan hiburan nak das têbo jano mukmêi nak luwêa dê suasanonê luyên ngen dê luyên awêi mukmêi nak pêponok das kulam, mukmêi nak biding sawêak awêi uyo dau umêak makan dê mênêa barêak o pnannê. Amên waktau libur o itê mabis nak dasêi bae têtiko amên nadêak ku agok ku ang, jijai itê mêsoa pnan dê nam mukok pekeran tê supayo coa bogoa meker dê do o bae. Jijai kutênê mudêak utuk itê nam mêlnyêp stres sêbênêanê coa kulo si perlu la ang dê pêtingnê nam mênêa atêi tê snang.",argumentative
789,"Amên madêp bncano dau tun o tamêak cêlako kêrno waktau utuk peker panjang o cigai si, jijai amên madêp bêncano o dê dutê itê harus meker awêi ipê itê nam sêmlamat awok tê kilêak, mêak itê meker dê lêluyên. Amên utuk dê ade keluargo, sênlamat ba kêluargo dutê mêak sapêi milêm cêlako. Ade pao tun pas madêp bêncano o dê nekernê hartonê, kêrno ade pekeran barêak o jijainê coa didik dê jijai korban muk awok dewek. Ade kulo dê bi slamat kuni bêncano tapi si gi masiak meker hartonê dê bi abis nlatok bêncano o akhirnê dau dê stres ade kulo dê sapêi gilo kerno coa nam mok hikmah kuni musibah o.",expository
464,"Sêbênêanê kutê dê najêa masalah agamo o mudêak itê mingêt. Khususnê uku kuni titik uku bi bêlajêa agamo, luyên kuni nak sêkulah uku kulo bêlajêa ngajai, bêlajêa sêmyang ngen bêlajêa dê luyên. Dê paling uku tingêt nyên waktau pertamo bêlajêa ngajai, kêrno waktaunê kêlmên jijai cet ba dê stêkuk, amên guaunê mêngiak mênnê uku minoi baliak pnan ngajai. Smudonê uku dê paling cênok nam ngajai nêbaning ngen kêkuwatku. Coa tê namên bi kêdau guau ngajai dê uku masuk, ade do guau ngajai dê uku agok snang, ngen guau yo keme tip mingau nêluaknê ngajai makêi mik nas masjid ayok sêmyang maghrib cang gitêi, kêrno uku lok niên nam ngajai makêi mik makonê uku harus nam ngajai. Nak di oba dê nam mênêa uku nam ngajai ngen cigai galok mêmain.",narrative
156,"Kêrno dau nyên tugas bêbilai têtiko mênêa awok agok ngêding litok, utuk kêmu ang asai payêak o keme bêrêncano lok moi liburan moi pnan wisata. Pnan wisata dê keme miliak dê ade nak Lombok kêrno keme kulo ati dau namên daerah nak Lombok, keme spakat utuk lalau wisata makêi jaso agensi. Kuni kêkêdau agensi dê tun mêlêi ngen keme keme miliak Authentic Lombok Tour kêrno kuni mbaco keme nilai agensi yo cukup baês. Keme peker ngen makêi jaso agensi wisata keme lêbiak mudêak ngen gacang namên pnan-pnan wisata dê baês nak Lombok, dê niênnê lêbiak nyaman. Ternyato agensi dê keme miliak coa si salêak, kêrno kutênê mênêa keme puês ngen asainê coa keme mudêak mlupo pengalaman yo, awêi nak Pink Beach, Tanjunga Aan ngen kêkêdau pnan dê luyênnê. Do igai kêlbiak nak agensi yo pemandunê ramah ngen pelayanannê mênêa acara liburan keme jijai coa mudêak mlupo.",expository
588,"Api lok tu un cacêt sinê, tapi amên Allah SWT mêlêi itê barêak yo itê mêstainê têp bêsyukur. Amên nadêakku kunyauba tun bagoa mino itê dêpêtingnê itê coa mino tun, amên têmau dê sadar si coa bakêa mino api bae kêrno itê kutê dê ncipto o Allah SWT, amên itê mino ciptoannê berartai itê mino dê ncipto. Ade mêmêcêm bêtuk Allah SWT têmu un tun nak dênio ade dê calak ade kulo dê kidek, ade dê lêkat ade kulo dê têmêak. Allah SWT ncipto isai dênio yo kutê berpasangan barêak kêbilai ngen kêlmên.Mnurutku jibêakba itê kêmliak kuni bêtuk tunnê ipê igai sapêi itê mino, dêbat si mêding gis atêi ngen kecek tê waktau o kulo itê bakêa dapêt balês kuni dê ncipto.",argumentative
70,"Utuk ngêsok biasonê amên itê galok makêi skopor gas jano listrik, tapi uku ade moi umêak kuwatku Sarno si nak umêaknê coa makêi skopor tapi si ngêsok makêi putung kiyêu, amên nadêaknê luyên sêsi asai kêmuk ngêsok makêi skopor nêbaning ngen putung. Uku mêding asai asea kênsok nak umêaknê memang luyên sêsi, tapi uku kêmliak dopoanê o kêt ngên palainê bi muloi kêten mêlêu kêno asêp. Jijai sudoku meker memang kutê ade utung rugainê utuk itê dê biaso ngêsok makêi skopor dê niênnê coa bêkasêp, alat ngêsok tê kulo coa si mêlêu ige tapi amên gas cigai itê coa nam ngêsok, amên makêi putung kiyêu kêtennê ku ang bersih tapi utuk ngêsok kêrno makêi kiyêu jijai coa si la ang igê ipê igai kuwatku tingêanê nak sadêi coa si nak kota makonê coa si saro mêsoa kiyêu.",narrative
384,"Amên itê manêu idup bêbilai bi pasêtba itê dau kuwat, ade kuwat dê cuma utuk kêkopoa bae ade kulo kuwat dê memang bêbênêa kuwat dê bi awêi sêpasuaknê kêrno bi kêmbiak paoknê. Nak lêm Islam itê nêluaknê mêsoa kuwat dêdaunê tapi itê mêsoa kuat o kêrno Allah coa si kêrno dênio bae, ipê igai kuwat tê o sêsamo Muslim. Awêi nêriwayat Hadits Rasulullah SAW kuni kitêb Imam Ahmad Hanbal “ Dan barang siapa berbuat baik kepada kalian maka balaslah dengan kebaikan yang setimpal dan apabila kalian tidak dapat membalas kebaikan maka berdoalah untuknya hingga kalian merasa sudah membalas kebaikannya” ( HR.Ahmad). Jijai utuk itê dê têningêa kuwat tê baliak uak kuni itê bi pasêtba itê mêding sedih, tapi dê lêbiak baik igai amên itê cet mbo duo utuk nê.",argumentative
461,"Waktau gi uai uku kulo coa dau namên mêak gi lok namên maknanê mbaco isai Al Quran bae ja ang. Uyo jak bi tuai yo uku dau lok namên uku tênai moi api bae dê ade lêmau agamo ipê dê uku coa namên. Jak uku têmamêak lêmau yo nak awokku uku mêding lêbiak tênang utuk madêp bêbilai idup nak dênio yo. Amên sêati yo uku tunnê mudêak emosi amên ade dê uku lok coa nam uku dapêt uku galok sêmalêak tun ngen sêmalêak awokku dewek, coa pêrnêak uku têpeker amên kutê o bi klok Allah SWT, uyo uku mêding idup lêbiak baik, utuk dênio cigai uku jêmalang igê, uku lok dau bêsyukur ngen nam bêbagiak ngen api bae. Nak lêm pekeranku kulo uyo amên ade jano bae dê coa awêi kênloknê uku tingêa mok hikmahnê bae, kêrno Allah SWT bi pasêt sêmyap hikmah kutê nak belakang o. ",narrative
10,"Uku biasonê singean nak umêak makan mêsoa kêkêmuk dê padek dê mênêa kenyang, tapi uyo dau dê moi umêak makan coa si cuma lok mukmêi bae dau kulo dê cuma lok hiburan. Pengusaho umêak makan dê uyo kênliakku coa si cuma sêmdio kêkêmuk baik bae utuk tun dê têko si kulo sêmdio pasilitas awêi acara live musik, karaoke sapêi ade kulo  program acara utuk mehibur tun dê mini. Adenê inovasi model o mênurutku dapêt têmamêak tun dê têko coa si Cuma mukmêi bae tapi kulo nam menikmati hiburan dê sêndio umêak makan o, coa si do o bae ade kulo dê mpek kêkêdau lukisan nak kêt nê utuk têmamêak baês nak lêm umêak makan, jijai tun dê têko nam santai samo mênikmati karya seni kulo.",narrative
649,"Dau tun madêak ngewea o kêrjo tun malas, tapi amên mnurutku tun malas coa gi bakêa lok ngewea. Utuk itê têmukua alatnê bae itê nam mabis jutaan caci, amên ngeweanê o luyên kuni nam min asea belek di kulo utuk têmamêak asea ngen jêmuwoa uliak tê o. Uku pêrnêak mêding asea kuni ngewea yo, waktau o uku tu un moi laut brakat sudo subhu, sapêi pnan jano lokasi kêkiro jam tujuak pueng, pas nyên waktau o cuaco giding baik ngen kan kulo gidong dau, uliakku dau kan tenggiri lêm kutak kanku bi pênuak, jijai uliak dê coa nam masuk kutak gi agok dau, kan tenggiri yo dau tun lok, gonê kulo agok la ang, jijai dê uliakku dê coa nam mpek lêm kutak uku jêmuwoa kêrno pas itê mbiding do o dau dê mot itê api dê lok jêmuwoa kan si bi pasêt mok, jijai waktau o uku dapêt caci kuni jêmuwoa kan o kêkro tujuak otos ribau, dê lêm kutak pênuak uku min belek.",expository
351,"Waktau gi masiak kuliah uku cêcubo tes nak pegawai negeri, pertamo uku tes coa timo taun kêduai uku cubo igai Alhamdulillah lulus. Waktau lulus tun tuaiku snang nyên kêrno waktau o bae coa mudêak utuk masuk jijai pegawai negeri, dêtaun uku kêrjo kuliahku coa ku têmrus, ngen tun tuaiku do o coa jijai masalah nadêaknê dê pêtingnê ko bi kêrjo. Pas taun kêduai ade asai jêmau kêrjo uku madêak lok bêdan, amên tiakku madêak têrsêrêak uku amên asai gi cigai lok bêdan bae, tapi inokku mêngiak amên nam jibêak bêdan nadêaknê coa si mudêak lok masuk pegawai negeri. Dê niênnê amên uku bêdan inokku bi pasêt kêciwo, tapi atêiku bi cigai lok kêrjo. Jijai dêdiêm uku bêdan trus uku mêsoa kêrjo dê cocok nak atêiku, sê ati uku dapêt kêrjo uku coa belek mdasêi.",narrative
646,"Utuk manêu olah raga ade dê itê perlu makêi alat ade kulo dê coa, rêrato utuk olah raga dê mkaêa alat o têmasuk olah raga dê agok bênêk ngen dê bênêk. Uku amên utuk olah raga dê biaso uku makêi adeba krita, utuk alat olah raga dê dio memangba utuk gonê agok la ang tapi utuk tê  makêi alat yo têngên bae itê nam makêi, lok pêpueng kêbilai jano pêlbêak têgantung ngen waktau tê. Amên itê gmuno alat olah raga krita yo amên uku biasonê pueng, kêrno waktau pueng o agok utukku, du kulo amên pêpueng o udaronê kulo gi padek utuk itê olah raga, uku kulo biaso amên min krita pueng paling didik kêkiro lêmo kilometer amên bilai kerjo tapi amên gidong libur biasonê uku galok sapêi dêpuluak jano lêmo belas kilometer.",narrative
1135,"Indonesia pêrnêak makêi demokrasi liberal, ngen tandonê dau partai pemilu dê mênêa partai-partai o bêsaing utuk jijai kuaso nak lêm pêmritêak dê mênêa politik coa stabil, peluang kebijakan ekonomi dê têbukok utuk investasi asing dê jijai sebab pasar bebas, nak lêm budayo kênliak kuni pakêi ngen coa idup dê mênêa dau pengaruh ngen masyarakat Indonesia. Makonê liberalisme jijai coa têpat utuk masyarakat Indonesia kêrno budayo Indonesia dê ade nilai norma nak lêm masyarakat, sapêi prengoi dê bebas masyarakat Indonesia o nêbatas ngen faham dê ade nak masyarakat. Ngen ade dasar kuni Pancasila itê dê jijai masyarakat Indonesia harus nam têmaên ideologi Pancasila o supayo itê nam jêmago ngen kêmwêt nilai Pancasila nak lêm masyarakat o nam nanêu. Hal o nam nênêu ngen kêmnal budayo, internalisasi nak kutê tikêt pendidikan ngen têmgok hukum magêa hal-hal dê coa stotoa ngen nilai Pancasila. Utuk nam manêu nilai-nilai Pancasila o mako generasi uai harus snang jijai wargo Indonesia, milêm jijai bagian budayo ngen têmikêt identitas bangso ngen nam mênêa um liwêt prestasi.",persuasive
399,"Uku ade kuwat dê paok kulo ngen uku, si o bi an mênyu ang têtiko uku galok majok si mukmêi nak luwêa cuma utuk nam ngênguta bae. Kuwatku o si saok ngen prêpuannê bi an amêk, anoknê duai sêmanêi kulo bi lêlai bi kêrjo kulo walau ati ade dê nikêak. Dê slen ku kêmliak o amên têmu uk si gidong coa sehat, uku têtiko mbayang awêi ipê ba si o, tingêa ngen asuak dê bi kêluargo kulo. Uku bi cet madêak ngen si utuk mêsoa gitêi prêpuannê, amên Tuhan mêlêi omor panjang, ngen api itê lok sêsamo nam manêu idup yo moi mukonê. Amên anok si bi pasêt ade kehidupannê mêmasing, jijai uku mingêt nyaên ngen api bae dê gi mênyu ang, kêsoa ba ngênyan jano sêmaten igai coa ade baiknê idup mênyu ang o.",persuasive
31,"Uku gi tingêt nyên ade spasuakku gennê Ezi prêpuan nê tun Batên, keme kan tun Sumatera jijai masalah kêkêmuk pasêt ba coa si srai, uku tingêt si crito madêak amên nak dasêi galok kêmsok lapên oncom tapi si coa muk, nadêak nê amên kêmliak lapên yo asai lok mutêak nê. Ade tiko si gabok moi umêak ku pas nyên inokku gmureng oncom pakêi gêlpung nêa nê awêi krupuk sisit agok mipis jijai cigai si kten oncomnê, si coa namên amên dê kênsok o oncom. Pas mêsok nêpek nak pingan muk samo ngupi kêmbiak padek nê, uku kêmliak si ba dê dau muk oncom gnureng o, jijai bi an si pêi têmnai ngen uku dio jano? Nadêak nê baik nyên krupuk yo, jijai uku madêak dio ba oncom trus si têkanjêt maso oncom kêbaik yo nadêak nê, uku madêak au ba amên nêlapên uku kulo ku ang galok nadêak ku amên gênureng barêak yo baru uku muk. Sudo o si muloi muk nak dasêi nê si mêluak têmukua tapi kêmsok nê gênureng.",narrative
64,"Ade do utungnê itê makêi jaso catering adeba itê coa perlu repot lok kêluwêa mêsoa kêkêmuk, tun catering nam mês moi ipê bae kêkêmuk dê itê mêsên di igê lok asal si gi nam jêmakau nak daerah o. Luyên kuni o itê makêi jaso catering ca o cao langsung nam mimêt caci kêluwêa kêrno coa perlu têmukua bahan kêmuk, coa perlu gêsok ipê igai mukmêi nak umêak makan. Utung dê luyênnê bi jênamin bersih kêrno jaso catering têmuan standar kebersihan dê baik, kebersihan kêmuk o jijai dê utamo kutê tun dê manêu jaso catering yo. Bisnis catering dê pastinê slalu jêmago masalah kebersihan kêmuk, baik kuni bahan kêkêmuk sapêi ca o sêmdionê. Do igai utungnê makêi jaso catering nam mênuak gizi seimbang. Biasonê jaso catering têmawêa mênu dê sehat supayo cigai itê ragau utuk kecukupan gizi dê bêguno utuk awok.",argumentative
757,"Asai sabên kêrno tênêm do o wajar tun ade mêding, kêrno tun tênêm o organ dê biaso usak adeba jatung, otok, paru-paru ngen atêi. Itê harus namên waktau maksimal awok manusio nam taên coa bênafas adeba têlau mênit, sudo o sel otok muloi matêi. Pas tun tênêm trus cigai nam sêmlamat dê lai kêmungkinan slamat o titik, ipê igai si coa nam mêlwên jano coa ade dê gacang têmulung. Pas tun tênêm o mêding sabên nyên dê ade nak pekerannê waktau amên awoknê nak lêm bahayo, respon awok bêgêrok coa têratur jano nam bae cigai nam gêrok. Nak dau kasus pas ade tun tênêm si o coa kêmluwêa suaro walau didik.",descriptive
159,"Ade do pengalaman liburan samo kêkuwat o adeba dêmaki têbo. Kerno keme paok ngen Tebo Ciremai mako keme bi spakat utuk dêmaki  têbo yo. Têbo Ciremai o têmasuk têbo dê lêkat nak Jawai Barat. Mnurut Wikipedia kêlkat têbo Ciremai sapêi telau ribau tujuak puluak dêlapên meter, têbo yo masuk jenis têbo Stratovolcano, terakhir mêltup nak bulên Maret taun sembilan blas lêmo satu. Têbo Ciremaai yo kêten nyên moi arah Selatan kuni Barat sapêi Timur nak spanyang patoi Utara Jawai. Agok litok kulo itê dêmaki têbo Ciremai yo, keme têmalêm nak bêak têbo duai bilai ngut sapêi moi das têbo, pas bi sapêi nak das têbo Ciremai kutê kêpayêak asainê nyêp.",persuasive
1050,"Itê kutê  namên  amên politik o ade dê lu us dau kulo dê coa, kênamên tê tun politik o si bêbênêa mbela ngen nam sêmapêi jano pekeran kuni rakyat dê baik nê si nam sêsamo utuk manêu gen klok rakyat dê baiknê. Luyên dê awêi nêlajêa tê waktau gi sêkulah bêl o, amên dê nêlajêa tê ngen knamên tê tun politik dê jijai wakêa tê nak lêm manêu kêrjonê o do o bêbênêa meker rakyat awêi ipê caonê rakyat nam idup sejahtera ngen aman. Tapi kêdong dê ndingku khususnê coa ade grok kuni wakêa dê itê miliak o utuk rakyat, jijai utuk moi mukonê maroba itê miliak dê bêbênêa itê namên gen tujuannê lok jijai pejabat wakêa tê o, amên coa jêlas baikba itê coa miliak.",persuasive
824,"Coa kuté tun nam manéu usaho walau si dau caci, utuk ité dé ati pérnéak manéu usaho do o ité harus dau mlajéa kiléak dé utamoné utuk usaho dé bakéa ié manéu yo, jijai coa té nam gégulut utuk manéu amén ité dau ati namén. Lém maéu usaho dé niénné ité méstai nam pécayo ngen tun luyén tapi ité tép ité kémliak kulo perkembangan kuni tun dé ité pécayo o, amén asai si gi coa nam mégong amanh té sudo yo, do o méak an igé mot langsung bae génitéi ngen dé luyén api bae dé nam mégong kérjo dé néléi té o. Sébénéané utuk ité dé pokok manéu usaho o coa si bénék igé, dé pétingné tun dé ité majok kérjo ngen ité o sésuoi ngen dé kénlok té.",expository
1011,"Umêak dê tênungau keme do o amên mingêt sejarahnê têtiko sêdih o ade, waktau o utuk tun nam mênêa umêak do o gi agok saro dê niênnê utuk masalah biaya. Uku waktau anok gi têtitik do o coa têbayang nam mênêa umêak, waktau o uku kulo gi kêrjo gênêpba utuk kêmuk bae, tapi uku usaho utuk nak têmabung dêdidik kuni uliakku tip mingau. Uku an tingêt waktau sêati nam mênêa umêak do o keme nyiwo pnan dê agok spit, biliknê cuma do têak kêdau atun keme nyiwo mungkin adeba kêkiro pat jano lêmo taun. Tanêak ade tapi utuk nam muloi mênêa umêak o caci ati gênêp, jijai pertamo uku muloi mênêa umêak do o ade kêkêdau bilai uku nam mupêak tun, sudo o kêrno utuk upêak o cigai si tip belek kuni kêrjo uku kêmrêjo dewek ipê nam uku kêmrêjo. Ade kêkiro duai taun umêak keme pêi nam tênungau do o kulo dê nam makêi biliknê cuma do, jijai uku trus tip belek kêrjo uku sêmpêt kêmrêjo umêak keme ngut kêtêlau biliknê nam makêi.",narrative
890,"Nak lêm mlajêa lêmau masalah masyarakat mako coa lêkêp asainê amên coa kêmnal tokoh sosiologi. Nak ipê tokoh-tokoh ya asalnê kuni kêkêdau nêgrai nak dênio dê smapêi pandangannê masalah lêmau sosiologi. Manusio adeba makhluk sosial dê nak jijai do nak lingkungan pnannê o. Tokoh sosiologi dê dau tun namên adeba Auguste Comte, jano dau ulo tun namên ngen jolok bapak sosiologi sebab jijai pendiri sosiologi ngen jijai tokoh sosiologi klasik. Auguste Comte adeba sêmanêi dê laher kuni keturunan bangsawan Khatolik dê laher nak Montpellier, Paris tangêa tujuak belas Januari tujuak belas sembilan dêlapên. Auguste Comte pêrnêak mênêa bukau ngen judul Systeme de Politique Positive.",persuasive
1160,"Penerapan tekhnologi cloning utuk manusio dio mênêa bakêa têmêak martabat manusio. Cloning utuk manusio do o coa sêsuoi ngen etika moral ngen mlangêa aturan agamo. Cloning utuk manusio adeba bêtuk intervensi asea rekayasa manusio. Nak lêm fatwanê Syeikh Yusuf Qaradhawi madêak amên cloning utuk manusio coa nam mênêa, mnurutnê amên cloning yo nanêu mako bakêa mêlnyêp sunnah tanawwu’ ngen coa jêlasnv hubungan antaro dê mênêa cloning ngen dê asea cloningnê ngnê. Luyên kuni o cloning utuk manusio kulo coa sêsuoi ngen hok asasi manusio dê si têmuan, manusio ade hok utuknê dewek ngen coa si têmirau tun luyên. Amên cloning utuk manusio nêa mako bakêa coa dêkmoi ngen alam kêrno cao etika, moral ngen agamo adeba coa wajar amên tun jênijai foto copynê.",persuasive
822,"Nak lém manéu usaho awéi uku kérno usaho yo uku témuan dewek jijai kuténé uku dé matur, memang tunku dau tapi uku dé nam miliak api dé bakéa uku nam pécayo utuk mégong kérjo. Ruponé coa si kuté tun o srai ngén pekeran té, dau kulo dé tébelek ngen jano dé ité meker. Bi ade abiak tun télau dé uku mpas kérno si salék gémuno pécayoku, ngen ade kulo dé jémuwoa gen perusahaan utuk pribadiné ngen coa ade tanggung jawab, tun baréak yoba dé kékédau kilai ité mingét gi masiak kulo coa bubéak jibéak an igé ité témaén, képas ba gacang. Itunganku padekba rugai didik kuni sudo yo bakéa rugai lai.",descriptive
491,"Amên itê moi Kulau khususnê moi daerah Jang jano Lebong biasonê nak toko jno umêak makan itê dau kêmliak jêmuwoa kêkêmuk dê nam itê min belek utuk rubo. Uku galok amên gidong musim diyên pnan keme dau kêmuk khas adeba lêpuk, dio utuk rubo kuni pnan keme tapi dê dio tun mênêanê musiman, amên gidong coa musim diyên ade kulo tapi biasonê gonê agok la ang. Nak yo ati dau tun dê mênêa khusus kêbun diyên, amên bi dau asaiku coa saro igê utuk bahan lêpuk yo, jijai gonê kulo stabil. Uku ade kêmliak tun mênêa lêpuk, ruponê coa tun têmamêak gulo igai kêrno diyên kuni pnan keme mêmis, do igai utuk capuanê o makêi bêlas ketan tapi coa si dau makêi, utuk capua o gunonê utuk têmlonê bae, ade kulo tun dê lok utungnê dau dê utuk jênuwoa si makêi dau capua tapi asainê ku ang padek. ",narrative
523,"Tokoh adat o amên nak pnan keme adeba tun dê tênuai nak lêm glung tun keme jano tun Jang khususnê, jijai kutê masalah dê ade sakut paut ngen adat si harus nam mok kêputusan dê adea nak lêm sêmlêsêi masalah o. Tokoh adat nak pnan keme do o tun dê bi faham nyên ngen cao hukum adat nak di, jijai utuk kêtuai jano tokoh adat o coa miliak tuai jano uai dê pêtingnê si bêbênêa namên kutê permasalahan nak lêm sukau keme. Nak sukau keme utuk tokoh adat jano kêtuai adat yo gennê ketuai kutai, utuk miliak kêtuai kutai yo nade kopoa muloi kuni kepalo sadêi, gine, ngen têtuai sadêi, nak dioba nam mutus api dê cocok utuk manêu tugas jijai tokoh adat jano kêtuai kutai yo. Aseanê bakêa numum ngen kutê masyarakat dê ade nak sadêi o.",descriptive
630,"Dêbat igai amên itê lok mênêa SIM jano mungkin sêpasuak tê dê lok mênêa SIM dê padeknê itê mêsoa namên kilêak cao - cao kuni pertamonê, mêk sapêi itê salêak trus mêngiak ngên petugas kêrno kêsalêak tê. Barêak uku pêrnêak mêngiak kêrno waktau o uku meker mênêa bêlau ngen itê mnyamung o ade biso cao tesnê. Lebiak baik itê lok dau tênai kilêak ngen dê namên, mêak sapêi itê salêk sako ipê igai sapêi mênêa itê emosi kêrno kêbodong tê. Dê niênnê itê harus têmotoa jano dê nêluak petugas nak di, mungkin luyên pnan luyên kulo caonê, tapi itê mêak sapêi coa sabar kulo kêrno nak di o tun dau dê srai ngen itê dê waktaunê agok ku ang, kêmasai lok gacang sudo tapi itê coa meker amên nak di kulo ade aturannê.",persuasive
505,"Dau tun ati namên walau bi an tingêa nak Lampung, coa didik kulo dê laher nak Lampung coa namên ngen ade kêkêdau alat musik tradisional kuni Lampung, awêi alat musik tradisional dê gennê gamolan. Gamolan yo dau tun sako cuma ade nak Jawai bae, utuk nak Lampung dewek tun dau ati namên. Sêbênêanê utuk zaman uyo nam kêmnal alat yo liwêt sêkulah jano nêa ade khusus utuk bêlajêa cao mainnê, memang uyo bi ade kêkêdau sêkulah dê bi made alat musik gamolan yo tapi dau dê ati gênuno mungkin kêrno ati ade dê majêa cao khusus mainnê, mungkin kulo utuk waktau nak luwêa sêkulah o ku ang utuk murid-murid lok mêlajêa. Dê padeknê utuk mêlajêa khususnê alat musik tradisional yo nak tip daerah nasuk moi gêgiatan khusus jano wajib awêi baso ngen tulisan daerah dê nêlajêa uyo.",argumentative
1199,"Mêak sapêi itê ade asai mnyêsal amên ade keluargo tê dê mêding asai putus aso ngen idupnê. Itê nam mumuk utuk mukok pekerannê mêak si bênêk igê meker, ngen itê amên têmau pêpasuak jano kuwat tê dê muloi putus aso itênê dê harus gacang nam smadar tun o, utuk tun dê galok madêak padekba matêi kuni têmanggung idup jijai ban tun dau do o tainê si bi muloi putus aso ngen dê nadêpnê. Makonê itê dê harus nam aktip utuk awit mêlêi smangat ngen tun dê bi pekeran barêak yo, amên coa do o bakêa têjijai si smudo idupnê ngen matêi bladêu. Mujua kulo nak nêgrai tê buliak ade tun têmulung utuk bladêu yo misalnê dokter jano tun dê nam mêlêi ubêt utuknê kunyau gacang matêi.",persuasive
1,"Ade dêbat waktau o pas jam istirhat uku majok kuwatku Tanto mukmêi bilai spok, uku majok si mukmêi nak umêak makan Sederhana dê pnannê coa si uak kuni kantor, ade dau pilihan kmuk dê ade nak di, ade masakan Padang  ade nase pecal, bakso ngen dau igai luyênnê. Uku miliak muk nasi Padang tapi kuwatku Tanto miliak muk nasi pecal, uku têmnai ngen Tanto gêntai Cuma muk nasi pecal kan dau dê luyên, si madêak coa si uku cao lok tapi nadêak nê si gidong milok kmuk dê dau mengandung kolesterol utuk jêmago kesehatannê, muk daging dêdêbat bae kerno utuk kêmu ang asupan dê dau bakêa têmamêak kolesterol, si nadêaknê lêbiak milik dau muk sayuran ijo kunyau lêbiak sehat. Kêbilai o si mukmêi kten sliro nyên mabis kmuknê, uku kulo sliro ngen nasi Padang dê galok ku.",narrative
412,"Nak lêm Islam dê têkadêak tokoh agamo adeba kiyai, cendikiawan Muslim, Dai jano tun dê têmuan smangat bêjuang nak lêm smapêi pengetahuan Islam. Dê nanêu tokoh agamo ngen lembaga agamo kêmbiak perlunê nam mêlêi pemahaman tentang agamo Islam ngen itê  supayo dapêt mênêa tun Islam lêbiak baik ngen nam beramal baik. Dê nanêu tokoh agamo khususnê agamo Islam o luyên kuni sêmapêi pengetahuan, si kulo majêa ngen mêlêi arah ngen masyarakat utuk mênêa hal dê baik sêsuoi dê ade nak Al Quran ngen hadist Nêbai. Ngen ca o o amên itê taat ngen dê najêa kuni Al Quran ngen hadist Nêbai nak bêbilai bakêa slamat dênio akherat.",descriptive
769,"Memang coa mudêak utuk nam ngrtai ngen anok dê masuk omor dewasa, tapi amên itê tun tuai awit dêdidik mêngiak do o bakêa têjijai ku ang baik dê bakêa timoa nam kulo têjijai masalah dê lêbiak kidek, makonê tip tun tuai harus namên kêjijai moi mukonê amênanok pêi lok dewasa amên cet kêno pêngiak. Mêngiak ngen anok dê masuk omor dewasa o pasêtba ade asai sabên ngen anok, tapi amên tun tuai awit mêngiak ngen anok yo mako bakêa mênêak tamêak kidek coa anok dê nanonê sabên kêno pêngiak, kêrno awit jijai do o anok bakêa mangêp biaso bae sudo o si gi bakê cigai sabên igai amên kêno pêngiak, dau kulo akhirnê bakêa mlawên ngen mnyêgok kulo trus malês gen dê nadêak tun tuai o. Luyên kuni o anok dê muloi dewasa amên cet keno pêngiak si o bakêa depresi trus ngen jijai masalah ngen psikologisnê, kuni asai gis atêi ngen asai sabên têtiko sapêi timoa stres dê bakêa mênêa kidek utuk mio mukonê.",expository
667,"Pêlbêak yo jadwal utuk senam aerobik, memang biaso nade utuk mêmêi dê ade nak komplek keme. Senam dê biasonê keme manêu tujuannê utuk sêmehat awok ngen kêkopoa bae. AwêI biaso sêati jamnê muloi mêmêi bi têkopoa samo ngênguta ngen mot dê majêa senam o têko. Coa an dê majêa o sapêi trus muloi ngen pemanasan kilêak, senam utuk pemanasan biasonê dê lêlêngan bae awêi mutêa ulau, mutêa pingang, mutêa bau ngen mlipêt kekea. Pas pemanasan bi sudo baru muloi moi senam dê niên dê makêi musik dê agok gacang iramanê. Ade dê pêi muloi milêm senam bilai o makonê si ati nam têmotoa gêrok senam o, têtibo keme têkanjêt ade suaro tun us, ruponê dê pêi milêm o us têmot kêrno kekeanê salêak mêlakêak jijai têpitêa ngen kekea dêpêak igai, kuni papêanê kten selek akhirnê ade dê têmulung si moi biding lapangan.",descriptive
1105,"Rêrato tun uyo bi têmuan kendaraan dewek, jijai utuk lêlalau moi ipê bae do o si tongêa lalau, lok si kêlmên jano kêbilai. Amên uku biasonê amên lalau moi do pnan, uku kêmliak kilêak itê lok moi ipê, amên tujau tê o uak ipê igai nak dalên agok sunyai itê sêmanêi bae pasêtba ragau, ipê igai tujau tê o coa nam masuk kendaraan. Amên uku barêak yo bi pasêtba uku makêu kendaraan umum, uku coa lok mok resiko masalahnê amên itê mpek kendaraan uak kuni tujau tê pasêt itê jijai pekeran, coa itê têmingêa, kendaraan tê coa nam masuk jano coa ade dalên moi tujau tê. Makonê lêm kondisi barêak yo uku têp miliak makêi kendaraan umum.",persuasive
528,"Madêak maslah kêmuk khas pnan keme ade iga kêmuk bêrupo lapên dê dau tun luyên kuni tun Jang ati namên. Uku kuni titik bi cet muk lapên yo, gennê samêa unyang, samêa unyang yo sêbênêanê lapên sederhano, mungkin bêl o tun têtuai mok kak gacangnê do igai lapên yo coa pakêi minyok mis kêmsoknê. Utuk samêa unyang yo samêa dê kênsok ngen cao nêbus, kan biasonê kan sêluwang, têlung pit jani mdiro o nêbus tênamêak ngen cabe dê bi sudo nisut,tênamêak rêrêpêak luyên awêi silai, su êi, lajo ngen dawên salam tapi utuk têlung pitnê dê mêmêsok. Samêa unyang yo padek utuk tun dê kêmu ang muk minyok, amên asainê padek lêbiak padêk kuni samêa gureng ipê igai muknê ngen mêi gi agok pêpanês. ",descriptive
1028,"Proklamasi Kemerdekaan Indonesia adeba peristiwa dê pêting dê tênungau rakyat Indonesia dê akhirnê nam mubêak nasib bangso yo dê masuk nak UUD 1945. Pas tangêa tujuak belas Agustus sembilan belas pat puluak lêmo adeba awal jijainê Negara Kesatuan Republik Indonesia cao de facto ngen de jure. De facto adeba nyato nak lêm mumum Kemerdekaan Indonesia amên de jure adeba dukungan ngen pengakuan kuni bangso luyên jano cao Internasional, amên Indonesia bi merdeka. Jijai bangso dê merdeka coa si hal dê mudêak, perlu perjuangan ngen pengorbanan kuni pahlawan utuk  kemerdekaan Indonêsia, muloi kuni korban harto, dalêak ngen biyoa matai sapêi nyabai. Pejuang o adeba kesatria dê nak lêm awoknê tanêm asai cito ngen bangso, gotong royong, lok bêkorban, bêjuang ngen coa minoi balês.",argumentative
533,"Sumatera o dau kêkêmuk kuni diyên, dau barêak juadêak makêi diyên. Utuk kêmuk ngen lapên mukmêi dio kulo kêmuk khas kuni sadêi keme pêgennê kulo kuni diyên. Diyên dê bi mêsok itê mok daging buaknê bae sudo o itê têmamêak silai didik naik nam lêm gêlok mêak sapêi ade udaro masuk, abiak duai têlau bilai bi jijai gennê Têpuyok. Amên têpuyok yo dau tun galok amên tênamêak didik moi lapên jano si pindang jano lapên satên. Uku biasonê têpuyok yo bi pasêt uku sêmatên nunok kan, amên bi mênêa lapên têpuyok mêak coa tingêt sêkulêmnê, utukku biaso pas utuk sêkulêmnê o pêtêa jano kabêu. Lapaên puyok sênatên ngen kan amên asainê kêmbiak padeknê, utuk dê ati pêrnêak muk buliak cêmubo kuni dêdidik, amên bi têmau asainê bi cocok ngen dilêak bi pasêtba sudo yo gi bakêa kêsoa nak ipê ade tun jêmuwoa têpuyok.",persuasive
319,"Krenyeng dê an igê utuk tun dê kêlnyêp pasêt bakêa mênêa idup tamêak mênêa itê coa baik, tapi krenyeng o coa kulo harus an igê walau payêak utuk mêlnyêp krenyeng o tapi itê harus kuwêt ngen bêrusaho utuk nam manêu awêi biasonê igai. Utuk sêmikêp asai duko o ade cao mnurut info@ppktabitha.co.id, lêm artikel utuk mêlnyêp duko pribadi dê têningêa tun dê itê sayang adeba pertamo nêpas kutê dê ade nak lêm atêi tainê itê nam mpas perasaan dê ade, kêduai natur waktau utuk mênyu ang, kêtêlau itê mêsoa dê dêmukung itê kuno sêpasuk ngen kêkuwat, terakhir jibêak pêrnêak mêding awok tê lêbiak kuwêt.",persuasive
1159,"Proses cloning dê nanêu dau ilmuan utuk mênêa bnatang bêlau do o nêa ngen kêmluwêa sel somatik, awêi sel babok  kuni bnatang dê têbo o lok cloning trus materi genetik DNA sel somatik bnatang donor do o naliak moi lêm sel telur tujuan. Nak lêm proses dapêtnê individu makhluk bêlau yo ade struktur anatomi ngen genetika dê srai ngen asal clonê, ade kêkêdau bnatang dê brasea cloning misalnê domba dê têngen domba dolly, kudo dê têngen prometea, kuyuk dê nêlêi gen snuppy ngen  srigala klabau dê nêlêi gen snuwolf ngen snuwolfy. Luyên kuni cloning bnatang ade kulo cloning ngen têtanêm misalnê cmakuk jano sêmtek pun utuk dapêt tanêm dê srai ngen pun asalnê.",expository
1183,"Mêak têpeker utuk lok cêmukua bulau kekea oba, si kutê dê Tuhan mêlêi nge itê o ade gunonê, barêak obon do o gunonê utuk têmaên mêak eteng nam masuk matai, bulau yung amên ade dêbu nam si smaring mêak masuk moi paru-paru, amên bulau kekea do o gunonê  mêak kekea tê meteng do o nam bae mêlkêt moi sêrwêa dê itê makêi, jijai antaro sêrwêa ngen kekea tê o ade ruang supayo udaro nam masuk moi kekea tê, jijai amên kekeaa têmeteng do o coam langsungnnam têmbus sêrwêa dê itê makêi. Dau tun ati namên guno kuni bulau kekea yo, knamênnê amên mgangau do o su cêmukua, sêbênêanê ngen cêmukua bulau kekea o am bae mênêa kekea tê ade pênyakit misalnê gêgatêa do o kêrno eteng kunikekea oba dê coa nam ngalua mimêak kêrno tepek nak sêrwêa.",expository
641,"Kêrno uku dau hobi olah raga makonê dau dê uku snang nyên ngen olahragawan, bareak olah raga tinjau uku snang nyên ngen Mike Tyson. Waktau si gi jayo nyên bêl o uku bi pasêt têmoton tip si tanding, têtiko amên an si coa tanding uku gi masiak têmoton amên ade siaran ulangnê nak TV walau uku bi namên awêi ipê lawênnê o alêak. Bêl o ade dê snayangku ngen Mike Tyson yo si têtiko galok coa nam têmaên emosi, dio ba dê mênêa karirnê ajua, sêbênêanê si o pêtinjau hebat, coa mudêak tun lok malêak si cuma si têtiko galok kten omong, jijai si kulo galok mangêp cetes lawênnê. Amên lêm duai rondê si ati nam mubuak lawênnê si bakêa bubêak moi kidek ngen têmamêak emosi.",narrative
655,"Mêlwên o adeba do kegiatan ekstrakurikuler dê nêwajib nak umêak sêkulah. Olah raga yo jijai dê olah raga dê dau snang ngen baik utuk kutê tun, têngen bae tun nam mêlwên yo api bae tuai ngen uai. Ade kêkêdau manfaat mêlwên yo adeba mêlwên nam têmikêt sistem kêrjo awok jêmijai kutê bagian awok gêrok utuk mlawên resistensi biyoa dê akhirnê awok jijai sehat. Mêlwên kulo jijai pilihan olah raga baik utuk dê ade sakit tertentu ngen jijai pelatihan pemulihan sudo kaên kuni struk. Mêlwên nam jêmago kesehatan têlan ngen blat, sêmehat jatung kêrno mêlwên têmulung têmu un takanan dalêak ngen milok kêno gulo dalêak sapêi aliran dalêak lêbiak lacêa, ngen i o kulo utuk latihan nafas nam jijai kuwêt ngen panjang. Luyên kuni o mêlwên kulo nam têmu un bênêk awok ngen kêmu ang stres kêrno amên itê mêlwên sêlamo têlau puluak menit nam têmikêt suasano atêi ngen kêmnua arêak blat.",persuasive
58,"Pa o tun madêak cek kêkucêp pacok mênêa awok gemuk, ipê igai utuk tun dê gidong diet. Luyên kuni miliak kêmuk dê sehat itê kulo perlu milik kêmuk dê sehat utuk diet, walau kêten nê didik amên miliak kêmuk dê salêak nam jêjiai kalori lêbiak dê nam mênêa gagal diet. Pas manêu diet biasonê tun lêbiak miliak kêkêmuk dê sehat padahal dau kulo tun gagal diet kêrno salêak milik kêmuk. Ade kêmuk dê kêkêmuk dê didik kalori adeba apel. Buak dê dio cet nyên utuk kêmuk andalan pas gidong diet, makonê muk apel o bi gênêp utuk têmutup serat bêbilai. Jijai utuk tun dê manêu program diat gi masiak nam kêkucêp ngen sêmdio apel bae supayo program diet nam sukses.",persuasive
270,"Waktau gi uai kêkiro taun 1985 uku snang nyên ngen idolaku Iwan Flas, kêdau albumnê uku bi pasêt têmuan muloi kuni album dê pertamo. Uku lok niên nam têmau ngen idolaku yo, sapêi waktau si show nak Plimbang Mingau 21 Juli 2013, uku brakat moi mini kêrno coa si uak igê kuni kota pnan uku tingêa. Uku cuma nam kêmliak kuni ku uak bae, lok tê maok tun bi kêmbiak daunê jijai coa mudêk. Uku kulo moi pnan si têmalêm nak Novotel Palembang tapi agok saro lok têmau, jijai uku sêngajo kulo têmalêm nak di supayo nam temau langsung. Alhamdulillah nam kulo têmau walau têgoa, uku dapêt nam foto ngen si bêduai, snang nyên ndingku nam têmau langsung ngen idolaku dê bi an uku maêp.",narrative
834,"Bisnis dé nam ade aseané nam nak ipé bae. Coa perlu kator lai, tapi ruang tamu nak daséi kulo bi génép, pas lok muloi bisnis nak daséi. Kuni ide jagéa kuni daséi yo nam bae dapét utung lai ngen coa perlu kémliwéa modal lai, dé pétingné ité nam manéu ngen nam promosi supayo bisnis dé ité manéu yo nam lacéa ngen ade asaené. Ade kékédau ide utuk jagéa kuni daséi misalné jagéa kékucép, mukok warung kupi ngen gureng, jémuwoa sembako ngen dau igai ide dé nam ité manéu nak daséi, dé pasétné utuk muloi usaho nak uméak do o méak sabén coa panéu, kérno genné tip usaho bi pasétba ade duai aseané sukses jano gagal. Walau usaho pei muloi ité méak sabén do o coa panéu, kérno usaho o ité coa gi namén amén ité coa muloi, makoné ité harus siap mental supayo kuténé nam ménéa usaho o sukses.",expository
652,"Nak mêmasing sêkulah pasêt ade gennê ekstrakurikuler adeba kêgiatan nak luwêa pelajaran formal dê nanêu siswa nak sêkulah. Ekstrakurikuler biasonê nak luwêa jam bêlajêa nak kurikulum standar. Ade do kegiatan ekstrakurikuler adeba basket dê têmasuk kegiatan nak luwêa jam bêlajêa utuk smalur minat, bakat ngen galok siswa. Luyên kuni o jijai motivasi siswa kulo nak lêm misai kegiatan sêkulah. Baskêt adeba cabang olah raga beregu nak ipê main baskêt yo dê ainnê ade duai regu tip regunê ade tun lêmo, ngen tujuannê utuk nam mênêa jano dapêt cêmitak nilai dêdau ngen nam pmek masuk bal moi kranjang lawên. Bal buliak nêluk, tênpok, nopêr moi ipê pnan kuwat dê tim tê. Main basket yo itê nam mi ing bal dio cao usaho utuk min bal sapêi moi kranjang lawên, cao mi ing bal dê bênêa o ngen do tangên nam tangên kidêu jano kanên, tujuannê utuk mêsoa peluang têmbus lawên ngen cêmnok waktau main.",descriptive
358,"Amên itê bi mêding pêrnêak mênêa tun dê itê sayang ade asai kêciwo ngen itê mako itê bakêa berusaho utuk nam mbênêa asai dê ade ngen si o. Barêak uku pêrnêak mênêa kêciwo tun tuaiku, jija dê ade nak atêiku uku berusaho utuk nam mapus kêsalêakku o ngen kêmten amên uku nam bêrasea awêi dê kênlok tun tuaiku. Jijai amên itê bi mênêa asai kêciwo ngen tun dê bêgo nyên utuk tê dê têtiko kulo mênêa itê c sapêi coa nam tidua, mako itê harus gacang nam peker awêi ipê itê nam mênêa perasaan tun dê bi kêciwo ngen itê o, nam itê mubêt ngen têmbus kêsalêak tê supayo tun dê bi kêciwo o jijai bangga ngen itê.",persuasive
702,"Uyo bi dau mêcêm kamera dê lêbiak praktis kuni bêl o, amên bêl o itê agok saro amên moi ipê-ipê lok min kamera, tapi uyo bi cukup nak hand phone bae itê bi nam mok ngen maik gambar dê itê lok. Nak zaman yo bi dau kulo hand phone dê têmawêa kwalitas kamera dê lêbiak baês, barêak uyo hand phone dê go bêak kuni dêjuta bae kameranê bi têmasuk baês, ipê igai jak mudêak itê lok têmukua nak ipê bae hand phone yo jijai dau dê itê miliak luyên kuni ram dê bi pasêt itê miliak dê kameranê dê baês asea gambarnê, amên anok uai uyo dê dutê si milak dê kameranê kilêak sudo o baru si kêmlaik kêdau ramnê, kêrno utuk anok uyo dêdidik si gmuno kamera utuk mok gambar jano video, amên kameranê ku ang baês bi pasêtba si bakêa lok gêmitêi hand phonenê.",descriptive
283,"Api dê coa lok idup snang amên tênanyê dê do kutê tun bi pasêtba lok idup snang, dê donê ngen nikêak. Sudo têmtau bilai ngen tangêa nikêak ngen kêduai kêluargo lai, waktau bahagia o tênando ngen mênêa undangan nikêak, do o utuk majok kêkuwat kêrjo, kêluargo lai ngen têtanggo utuk nam hadir jijai sêksai nak bilai nikêak o. Konsep undangan dê nêa baês têmando bilai ngen tangêa nikêak o.Undangan nikêak utuk uyo nam makêi undangan online jano undangan digital, coa awêi waktau zaman bêl o dê makêi cuma  kêrtas bae. Amên undangan digitai o lêbiak mudêak, praktis, coa si la ang ngen gacang kulo.",descriptive
796,"Pernêak waktau uku nak sadêi do o an uku mungêt kêjijai o, ceritonê waktau uku moi kêbun kêrno kêbun keme o ati nam motor masuk jijai utuk moi sapêi kêbun o harus panêu kekea. Waktau o uku mênyu ang kêrno dalên moi kêbun o dau mlitas biding kêbun tun ngen ade kulo mlitas imo, walau mlitas imo o coa si brapo uak têtiko ngêding kulo asai agok sabên kêrno gi masiak imo lêm. Waktau moi kêbun o pas mlitas kêbun dê terakhir ayok masuk imo nak blakngku ade dê mnotoa sêmanêi coa ku tulês nyên api, kêrno ade didik asai sabên waktau o jijai uku gêgacang nam mlitas imo o, pas sapêi kêbunku uku kêmliak moi bêlakang tun dê têmotoa uku o cigai kten, kêrno lêm pekeranku mungkin tun cuma mlitas bae jijai coa ku meker igê. Ade abiak dêjam ade dê kêdêu uku sêmimêt ruponê tun o nano uku majok singêak uku têmnai kuni ipê, si madêak si kêrjonê mikêt burung, jijai nak imo nano si mpek pikêtnê si kulo madêak amên si coa tun pyo, si kuni sadêi luyên.",narrative
233,"Pasêtba snang amên bêrasea dapêt undian dê naêp kutê tun. Undian o adeba dêbuwêak motor kuni ade do super mall dê ade nak kotaku. Untuk nam milên undian o itê harus misai kupon dê tun mêlêi tip itê nukua minimal lêmo puluak ribau dapêt do i o kulo amên sotos ribau bi pasêt dapêt duai, kupon o nusai ngen gen, alamat ngen nomor Kartu Tanda Penduduk. Kupon dê nundi o sapêi bêribau lamêa jijai titik harapan utuk nam menang undian yo, tapi amên bi jêrkai coa bakêa moi ipê. Nyatonê kupon dê genku jijai pemenang dapêt do motor dê sêlamo yo uku siniak.",descriptive
877,"Tambang mas dê nak pnan keme do o utuk masnê kadarnê paling lêkat nêbaning kuni tambang luyên, utuk mas dê kadar duai patnê do o kandungan masnê sapêi sembilan puluak delapên persen, makonê mas kuni tambang pnan keme o ja ang tênulok amên itê jêmuwoa moi toko mas nak ipê bae. Uku ade dêbat moi tambang mas pnan keme o, nak di o bi awêi sadêinê jijai spanjang dalên o umêak ge warung, tapi nak tambang o kutê tun dê ade nak di do o sêmanêi kêrno kuni bêl o coa buliak sêlawêi ade nak di, amên baso kemenê patang. Makonê ngut uyo nak tambang o coa si sêlawêi, utuk mio mini kulo ngut sapêi tambang o itê mêstai panêu kekea kênek tu un têbo ngen mlitas imo, utuk kêkêmuk kulo nak di gonê sapêi pat kilai lipêt ngen go nak sadêi.",descriptive
870,"Ade dê kidek pasêt kulo ade dê baiknê ngen aplikasi dê itê nam download mou handphon tê. Awêi aplikasi tiktok, do o amên itê mok kak dau manfaatnê do o ade, misalnê itê makêi bisnis onlinê jano bisnis dê luyênnê do o tun dau bakêa gacang namên. Coa didik kulo dê nam maju ngen makêi jaso aplikasi yo, memang dau kulo dê usaknê do o biaso tingêa ngen tunnê bae. Utuk itê dê lok bisnis misalnê kêkêmuk itê nam kêmnal jano dê jênuwoa tê o liwêt tiktok yo, itê mênêa video dê padek ngen bêbênêa asainê kulo padek. Amên bi dau tun mêsên mêak sapêi itê mênêa tun kêciwo, mudah-mudahanba amên itê nam jêmago pelanggan jano calon pelanggan do o usaho tê bakêa lacêa, utuk dê têmuan usaho dê ati pêrnêak promosi cuboba utuk nam promosi liwêt aplikasi tiktok yo.",persuasive
1014,"Kêkêdau umêak dê tênungau, umêak dê itê mênêaba dê coa si dau ceritonê, amên umêak itê têmukua jijai ipê igai umêak an pasêtba dau sêjarah kuni umêak o. Dê kideknê amên umêak o dau masalahnê, misalnê umêak kês bribut ipê igai ade dê sapêi matêi nak di do o pasêtba ngêding ku ang baik asainê têmungau umêak o. Amên itê lok têmukua umêak misalnê umêak an kêrno itê mangêp gonê mudêak padeknê kêsoaba kilêak informasi masalah umêak o, mêak itê bi kêmluwêa caci utuk têmukua tapi itê kulo nyêsal kêrno têmukua umêak o. Coa si didik tun dê bi têmukua umêak kêrno coa nyaman smudonê si jêmuwoa igai ngen go dê lêbiak mudêak kuni waktau têmukua.",expository
85,"Buak lemeu adeba jenis buak dê mudêak itê mêsoa kêrno lemeu o adeba bêbuak dê paling dau tun namên nak masyarakat Indonesia. Luyên kuni o buak lemeu adeba jenis buak dê mudêak têmanêm nak ipê bae ipê igai buaknê coa makêi musim jano bêbuak terus, pun lemeu mudêak idup nak cuaco jano bae, nam têmanêm nak dataran lêkat jano têmêak. Ahli gizi madêak amên buak lemeu dau kandungan vitamin C nê lêkat. Luyên kuni vitamin C buak yo kulo ade kandungan vitamin A, karbohidrat, serat, protein, zat besi, magnesium, fosfor, kalium, folat ngen kolin. Buak lemeu memang dau mengandung vitamin, kalêaknê kulo ade manfaat utuk kêma ên dau penyakit.",argumentative
192,"Amên ngêsok uku têtiko amên gidong nak dasêi galok cêcubo bae, sêbênêanê dio kulo hobiku kuni titik, uku amên gi titik bêl o galok têmulung nak dopoa, kêrno asuak basuak keme dau smanêi makonê khususnê uku cet têmulung ngêsok. Ade pas do bilai waktau uku gidong libur nak dasêi uku kêmsok asam padeh, pas kulo nak dasêi ade kan tonggkol. Lapen asam padeh yo asalnê kuni Padang Sumatera Barat. Jijai uku mênêa asam padeh kan tongkol. Uku kêmsok usaho nam srai asainê awêi dê nak umêak makan Padang. Utuk kuwêaknê uku mênêa kêmbiak likêtnê supayo asainê padek. Kêkiro têngêak jam ba uku kêmsoknê bi sudo kutê uku mpek kutê rêpêak nak blangai ngut gêrgok uku mpek kannê, tingêa mot si mêsok samo uku kêmcêp jano dê ku ang.",descriptive
548,"Bi lok si kutê tun pêrnêak mêding guwêm, biasonê guwêm o ade nak duai pnan nak bibia ngen dilêak. Kêrno itê cet guwêm itê mangêp do o coa jêjano. Tapi nyatonêmêak mangêp lêngan masalah guwêm, kêrno ade kanker ganas dê gejalanê adeba guwêm nak dilêak, makonê mêak mangêp biaso masalah guwêm nak dilêak yo. Kanker yo bi ade korbannê adeba pêmain FTV gennê Cecilia Putty mêningêa kêkiro sembilan taun dê sudo tapi mêningêanê o pêi namên kêkiro taun duai ribau duai puluak satu kêrno kanker dilêak dê kronis. Gejala kuni kanker dilêak yo adeba silêak nak dilêak dê coa kêkaên, silêak yo bi lok srai ngen guwêm biaso. Utuk mubêt kanker dilêak yo tergantung ngen ukuran kenker dê timoa, luyên kuni o faktor bi kêuak ipê kanker o nyêbêa, amên kanker dilêak yo ati mcibêa biasonê nam mubêt ngen operasi titik ngen sêmait nak ipê dê kêno.",expository
478,"Utuk lêgau daerah o dau sêbênêanê kuni daerah keme Jang, tapi dê bi dau tun namên o dê lêgau Ting badêting. Nak lêm lêgau yo cêmrito amên itê o jibêakba galok sêmding jano dê bi sudo ngen jano dê nding tê nak lêm idup saro, jijai itê trus harus dau peker utuk moi mukonê. Amên itê bogoa sêmding tangung tê uyo, jijai itê malas utuk bêgêrok manêu idup. Lêm lêgau yo cêmrito tun dê putus aso ngen judau kulo ngen idup, utuk manêu idup o si tip bilai bogoa  meker kêrno tun jano mete dê si lok o dau tun dê têmgêak. Lêgau yo baês amên itê mok intinê, jijai nak lêm lêgau yo itê coa buliak gacang mênyêrêak ngen putus aso.",persuasive
568,"PT.XL mindo igai mêlêi apresiasi ngen pelanggan sêtianê liwêt program loyalias Axisnet bêrupo undian berhadiah. Pelanggan kuni Cu up têngêak Kabupaten Rejang Lebong Propinsi Bengkulu bêrasea dapêt hadiah utamo bêrupo Yamaha NMAX. Pengundian hadiah o nundi cao langsung Head Of Sales XL. Dê menang hadiah o gennê Wahyu Dwi Sanjaya adeba siswa SMKN 1 Rejang Lebong Bengkulu, Wahyu dê gi omor lêmo belas taun têkanjêt ngen asao coa pêcayo dapêt hadiah motor kuni Axis, tapi customer service kuni nomor 838 madêak amên si o jijai pemenang hadianê. Wahyu jijai pelanggan Axis jak kuni taun duai ribau delapên belas, si cet misai pulsa Axis ngen cêcubo mulên undian berhadiah Axisnet. Pas si tênlêpon kuni XL dê madêak si jijai pemenang spêt si coa pêcayo kêrno dau penipuan dê makêi coa undian, tapi pas pihak XL jêmlas baru si pêcayo, sudo si nêluak utuk mubung moi XL center dê paok. Si bêsyukur kêrno dapêt hadiah o.",expository
975,"Mnyelek salêak masuk toilet o mungkin amên si sêlawêi dê salêak masuk asaiku do o paling sinê dê selek, tapi amên itê sêmanêi salêak masuk toilêt do o kutê jijai selek, dê slawêi selek dê sêmanêi kulo selek, coa bêbênêa amên sêmanêi dê salêak masuk nam kulo kêno sutok bêbêi dau o dioba dê têmamêak itê selek igai. Makonê lok têatêi utuk itê amên nak pnan umum dê tandonê ku ang kten, amên ade dê têmungai toilet o padekba itê nam bêtênai kilêak ayok masuk, mêak coa si dê jêmago trus itê kulo coa si pnan bêtênai yo nano, jijai itê têtêkok bae trus asl masuk ngen itê ati namên dê dipê utuk sêlawêi ngen utuk sêmanêinê. Utuk oba itê mêstai kuni ku uak bi kêmliak amên ade tandonê,",persuasive
187,"Misai waktau libur ngen têmoton film streaming nak aplikasi dê pasêtnê seru, ipê igai amên notonnê ngen keluargo jano kuwat. Gêmuno waktau kêlmên ngen têmoton film streaming dê film favorit nak dasêi pas waktau libur jano mingau jijai dê do pilihan nak lêm misai waktau. Ade dau aplikasi mnoton dê resmi dê nam itê têmoton ngen padeknê igai têmoton film liwêt aplikasi itê têmoton kêdau kilai bae, amên itê coa spêt têmoton filmnê sapêi abis itê nam download utuk itê têmoton têngen bae, lok kêlmên jano kêbilai têngen bae itê ade waktau. Amên uku galok ati uku têmoton uku download kilêak supayo amên gidong noton coa têgangau ngen sinyal.",expository
947,"Ade do pnan dê uku kêmliak waktau lalau moi umêak kuwatku do o gennê pêgas nupuk kêmbiak daunê, kuni uak bi kêmon usuk lok masuk paok di tamêk usuk sêmnoknê asai lok mutêak. Sapêi pnan kuwatku uku têmnai gêntai pêgas o sapêi dau barêak o, si madêak do o bi paok dêbulên pêgas o coa si nakut kêrno stom dê biaso mok pêgas o kabarnê usak nadêaknê. Tapi maso nyên coa ade tindakan kuni aparat di utuk sementaro nam mua ang pêgas o nadêakku, kuwatku madêak bi sudo koordinasi ngen kelurahan simêtnê cuma sabar kilêak, jijai ngut uyo do o ati si nu ang pêgasnê.",descriptive
249,"Belek kuni pasar, sudo blanjo keperluan dopoa uku mpek blanjoku gênatung nak motor. Sapêi nak dasêi uku sadar dupetku coa si, coa tau kêrwên asainê akhirnê uku belek igai liwêt dalênku nano kêkalau dupetku o cucia nak dalên tapi bi nêsoa coa têmua kulo. Sudo o uku peker kalau dupet o tingêa nak pnan uku têmukua sayur dê terakhir nak pasar nano. Alhamdulillahnê ruponê dupetku memang nyên tingêa nak warung o. Mei dê têmuan warung o maik dupetku kêrno si namên ngen uku kêrno uku bi an langganan nak di, pas uku mini si melek dupet o, do kulo amên nak di coa gi bakêa si mukok dupetku si tunnê jujur. Uku mokasiak nyên ngn si.",persuasive
615,"Coa si baik nyên amên itê sapêi mêding coa tun mêgo jano perlakuan coa adea yo. Uku bêdan kêrjo i o ba kêrno kecek bos coa nam mêgong, uku mangêp bae dio coa profesional. Amên ade dê mêding awêi dê pêrnêak uku mêding jibêak mot an igê gacang ba minoi bêdan, amên itê gi masiak têmaên dê niênnê itê bakêa muk atêi, mêak gi kêrjo bênêk kêrjo lêngan bae asainê bi pasêt bênêk. Mêak sabên coa dapêt kêrjo jano sabên coa mukmêi, itê harus nam gacang mok kêputusan kuni muk atêi. Asainê coa gi bakêa tênang amên itê gi bêtaên nak pnan kêrjo o, kêrno antaro kêrjo ngen dê ade nak atêi tê bi cigai si stotoa.",persuasive
60,"Uku ade kuwat gênnê Dadang si ade mukok umêak makan pecel lele, kêrno si mukoknê muloi pêlbêak jijai têtiko sapêi têngêak malêm baru tutup. Bi ade ku ang lêbiak lêmo tau  si mukok usaho umêak makan yo, amên pertamo mukok si sêmiwo pnan bae trus utuk pnannê si makêi atêp terpal, jijai tip bilai si masang ngen mukok pnan jagêanê. Uyo usahonê tamêak maju, uyo bi pnan dewek cigai si nyiwo. Utuk menu kêkêmuknê kulo bi dau mêcêmnê luyên kuni limek gureng ade kulo monok gureng, bebet gureng, kan mas gureng, kan nila gureng ngen dau igai mêcêmnê, utuk menemnê i o kulo bi dau mêcêm nam itê miliak.",narrative
847,"Handphone adeba alat komunikasi dé gesea kuté tun témuan kuni tétitik sapéi tun lai, kérno handphone adeba alat komunikasi dé mudéak lok si jarak paok jano jarak uak. Coa si do o kulo handphone kulo nam maik pésén, ade aplikasi dé awit nakéi tun dé témuan handphone awéi twitter. Twitter adeba layanan jéjaring sosial ngen ménéa mudéak dé gémunoné utuk kmirim pésén ngen tulisan. Twitter yo nam jijai alat utuk mubung ngen tukar pésén dé gacang dé awit tun gmuno. Dé gmuo twitter nam kmirim foto, video, tautan ngen teks jano tulisan, biasoé short update nak twitter isainé topik dé gidong rami sapéi timoa dau komentar-komentar utuk dé mbaconé. Ade dau hal dé nam makéi twitter muloi kuni sésamo malés komentar, me-retweet sapéi nam namén dau hal dé gidong dau tun namén. Media sosial yo kulo jijai ade manfaat utuk mlapor brita, alat utuk pemasaran nge témaméak pengikut. Twitter kulo nam nakéi utuk témotoa artis terkenal ngen komunikasi ngen kuwat.",descriptive
486,"Snyatai tradisional Jang dê gennê siwar o uku ade mêgong dê nêlêi tun tuaiku, utuk snyatai yo coa kutê tun Jang ade têmuan. Bêtuknê amên lok namên do o awêi kêis tapi agok libêa bi lok srai ngen matai kujua, kidêu kanênnê tajêm, ade palêak ngen so ong. Amên dê nêgongku yo uku ja ang mêgong ipê igai nukok, nak dasêi cuma uku maik bae, amên cerito tun tuaiku bêl o waktau uku gi titik, umainê nasuk kêbêu tapi coa ade dê makau do o kêbêu api, waktau o nulêu bae, mênnê kêbêu o masuk igai kêrno coa ade dê makau o tun tuaiku cêmcuk didik nak babok kêbêu o pas mênnê igai nak pnan o ba kêbêu o matêi. Makonê uku dewek coa binai lok makêi siwar yo jijai snyatai amên uku kêluwêa umêak, cukup uku maik nak dasêi bae.",descriptive
745,Utuk kêmu ang asai sabên ngen atau do o perlu ade cao mubêt dê khusus supayo coa mrugai tun dê midêp o. Makonê tun dê midêp sabên ngen atau jano Phasmophobia perlu terapi dê têpat ngen psikolog jano psikiater. Mnurut Ikhsan psikolog amên tun dê sabên jano phobia ngen atau nam mubêt ngen terapi Exposure dê maok tun dê midêp ngen pnan dê snabênnê. Nam kulo manêu Cognitive Behavioral Therapy ( CBT ) utuk nam mubêak cao pekernê kuni dê coa nyato ngen dê nyato. Luyên kuni duai terapi o dê midêp Phasmophobia nam kulo manêu Reality Therapy. Terapi yo majok dê midêp Phasmophobia utuk nam belek moi kondisi nyato nak lêm kehidupannê ngen tujuan utuk smadar dê midêp o amên coa ade dê mawas kecuali tun dê ade nak idingnê.,persuasive
1002,"Ade têtiko itê bunok ngen tun dê mon etengnê coa padek nyên, uku pêrnêak waktau nak krita opoi waktau têmingia krita kuni Bogor, nak lêm krita opoa pnupangnê pênuak dau dê je, jijai kêrno uku cigai dapêt pnan têmot uku harus je kulo. Pas bi lok brakat kritanê tun nak idingku sêmanêi do o gen padêak mon, lok itê baliak pnan dio bi spit, akhirnê pakso ba têmaên mon o. Uku sêmnok mon o asai lok mutêaknê, amên nam tu un igai mungkin uku bi tu un kêrno coa taên mon o, nak lêm atêi uku samo peker jano tun yo coa pakêi mênai bêbilainê gêntai sapêi mon barêak yo. Mujuanê coa an waktau krita bêdan ade dê tu un, waktau o uku mok kesempatan utuk baliak pnan, akhirnê uku agok uak ngen tun dê kêmon o. Si kêmliak uku baliak o sinê kten agok selek awêinê.",descriptive
416,"Dai adeba cao itê madêak nak lêm Islam utuk tun dê majok,dêmorong tun luyên utuk têmotoa ngen mamêa ajaran Islam. Dai o pendakwah jano sêmbêa utuk majok tun beriman, bêduo, makonê dai nam kulo nadêak pendakwah. Pendakwah tainê sêmyar agamo jano majok utuk mlajêa, ngen mamêa ajaran Islam. Dai kulo jijai do tokoh agamo kêrno dai harus nam jijai totoa utuk umat Islam lêbiak igai ade tugas ngen kewajiban utuk sêmapêi ajaran Islam. Jijai juru dakwah dê sêmapêi nilai-nilai ajaran Islam, dai baiknê nam mingêt manusio masalah kehidupan nak akherat ngen majok utuk nam têmimbang idup antaro dênio ngen akherat.",expository
1151,"LGBT mnurutku adeba hal dê salêak dê coa si stotoa ngen ajaran agamo, kêrno itê namên Tuhan ncipto manusio o berpasang-pasangan ngen nak lêm Al Quran kulo coa mêluak hubungan sêsamo jenis. Dau cerito masalah pasangan sejenis, nak lingkungan pnan tingêaku ade dê anoknê têmuan kelainan o, mêmang kuni titik anoknê o kten agok mnayuk, walau si o sêmanêi tun tuainê o munyau kêbiasoan anoknê nam bae kêrno tun tuainê ku ang faham.  Pas si bi lai anoknê o tênimo jijai pramugara nak perusahaan penerbangan, kuni di oba si kênal ngen turis Jerman sapêi akhirnê têbo o nikêak ngen tingêa nak Jerman. Kêduai tun tuainê awêinê sedih ngen mnyêsal kêrno têlat sadar amên anoknê ade kelainan tapi bi têlanjua, tun tuanê cuma nam bêduo amên anoknê nam normal igai.",narrative
587,"Uku kulo pêrnêak ade dê mino waktau o awokku gi gêmuk sedangkan lêkatku coa sêbêrapo. Ade dê madêak uku bulêt awêi balnê, jijai uku sêmimêt ngen madêak baês udi jano, ruponê si coa têmimo uku madêak i o, uku têmnai klok udi jano, amên lok bujo mêak madêak uku coa lok dio ba kêrjoku amên udi lok namên bêlago. Uku waktau gi uai mêak coa têkajok bae amên urusan bêlago, coa ade snabênku ngen api bae lok si lai lêkat coa ade cerito uku bakêa milok. Memangba awok ku agok têmêak tapi amên utuk bêlago coa pernêak uku monor, urusan alêak be dê niênnê cênubo kilêak. Makonê waktau gi sêkulah kêkuwat namên awêi ipê prêngoiku, uku coa gêmêak tun tapi amên tun gêmêak uku sapêi ipê bakêa uku mêsoa.",descriptive
853,"Facebook o sêbênêanê do o aplikasi padek mnurutku, tapi tamêak an aplikasi yo dau tun gêmuno utuk dê coa baik, awêi dau penipuan dê gêmuno aplikasi facebook yo sapêi saro utuk nam têmakêpnê. Amên mnurutku nak aplikasi yo agok ku ang aman, ipê igai waktau o dau tun dê gi titik kulo têmuan aplikasi facebook yo, makonê dau kejadian dê mrugai tun, ngen ade kulo dê sapêi jijai korban matêi liwêt aplikasi yo. Utuk uyo mungkin bi cigai si rami igê dê makêi facebook, paling tun dê bi dau kuwat nak facebook o jijai sayang si lok têmingea kêkuwat o ipê igai ade kuwat bi sapêi luwva nêgrai. Utuk tun dê ade bisnis kulo gi dau makêi, mungkin nak aplikasi facebook yo bi dau pelanggannê jijai utuk gêmitêi moi aplikasi luyên do o perlu waktau.",argumentative
934,"Amên itê dê coa taên ngen mon amis o padeknê itê mêak makso amên itê namên. Uku biasonê galok makit minyok angin kêrno mêak coa tê namên têmau mon amis, itê coa namên moi ipê bae hmanêu tê bilai o. Pengalaman dê sudo uku mêding coa si baik nyên asainê sêmnok mon amis o, tapi jak uku cet min minyok angin coa ku renyeng igê kêrno ngen minyok yo nam didik utukku kêmu ang mon amis o ngen mpek minyok angin nak yungku. Amên uyo bi dau tun jêmuwoa minyok angin ngen mêmêcêm mon, jijai coa saro igê lok mêsoa ngen utuk nêmin kulo padek kêrno ade dê kemasan titiknê jijai coa mgangau igê amên nêpek nak pakit.",expository
553,"Prank adeba trik nakêa dê tun mênêa biasonê utuk mênêa tun têkanjêt, selek, ngen coa nyaman sapêi mênêa bahan tawai. Ngen mêmain o walau tujuannê utuk mêmain bae prank kulo nam mêrugai tun uyên ipê igai prank dê mêmain sapêi mênêa tun luyên bodong ngen selek. Harusnê nak lêm mênêa prank harun kulo namên batas-batas, kêrno amên coa hal yo nam bahayo ngen mêrugai tun luyên. Dau akibat prank adeba nam mênêa stres, awêi dê nêa youtober Ferdian nak taun duai ribau duai puluak dê sudo, si mênêa prank mêgiak sêmbako dê ternyato isainê pegas ngen butau ngen têtayuk nak Bandung, pasêtba dê kêno prank têkanjêt dê nanonê snang dapêt hadiah sebako tapi pas bi nukok ternyato isainê pegas ngen sampah. Hal yo ba dê mênêa selek ngen asai nêbodong jijai koban prank, youtuber yo coa meker amên ade korban dê si kêmrêjo dê mênêa mental dê kêno prank o tu un, jijai kidek akibatnê utuk dê jijai korban.",expository
82,"Uku tingêa nak Bandarlampung sedangkan sadêi ku nak Kabupaten Lebong Propinsi Bengkulu, tip uku belek msadêi uku biaso liwêt lintas Barat, jijai ruteku kuni  Bandarlampung mlitas kak Pesisir Barat, do o langsung berbatasan ngen Propinsi Bengkulu. Biasone amên uku belek antaro bulên Mei sapêi Agustus do o nak daerah Bengkulu Selatan muloi kuni kota  Bintuhan sapei  kota Manna gidong musim diyên. Nak spanjang dalên dau tun jêmagêa diyên ,Uku biasonê pasti bêdan nak dê do dê jêmuoa diyên. Diyên nak daerah yo memang rêrato padek, mon nê um asainê mis ngen isainê kêboa  ijatnê titik go nê mu êak kulo , makonê diyên kuni yo terkenal kulo sapêi Lampung. Ite nam kêmliak spanjang dalên dau stom dê mlitas nak di dau dê bêdan lok têmukua diyên utuk muk nak di ngen min belek kulo utuk rubo.",descriptive
397,"Idup mênyu ang yo coa ade têkêbaiknê, ipê igai itê harus manêu kutê manêu kêrjo ngen murus umêak kulo. Dê galok mênêa uku sedih nyên o amên kêbilai uku coa nam belek kêrno ade kêrjo agok uak, do igai nak pnan kêrjo signal lok telpon saro, dê nekerku nak dasêi amên pêpueng uku coa spêt ngêsok kilêak utuk mukmêi bilai anokku. Biasonê amên bi jam duai bêlas amên uku coa nam belek uku telpon umêak makan utuk nam mês mêi moi mdasêi. Memang uku bi mêsên ngen anok-anokku amên uku coa nak dasêi si tingêa mêsên bae be uku dê masên, tapi têbo o tunnê pnyelek makonê cet ba coa mukmêi amên coa uku mêsên, têtiko taên si kêmsok mi bae.",expository
240,"Nak dasêi uku amên gidong coa kêrjo nak luwêa ade bae dê nam uku kêmrêjo, amên biasonê uku galok mukêa isai gudang samo mrapihnê, ipê barang dê cigai gi bakêa nakêi uku smerek bê uku mpêk nak luwêa amên ade dê mok pêgas biasonê si makut trus muang. Ade dê bi an nyên kutak coa pêrnêak uku mukok, dê niênnê mungkin kêrno uku agok sibuk kêrjo jijai coa têpeker lok mêrsih isia gudang. Kutak dê agok lai yo pnan uku maik arêak barang dê gi nam makêi, tapi dêbat yo nekerku mungkin bae ade barang dê cigai nam makêi lok nuangku kunyau coa mênuak igê. Uku kêmluwêa kutê isai kutak dê do ruponê ade isai dê kanyo uku bi bogoa mêsoa, dio bi an coa ku kêmliak barang yo ba kenang-kenangan kuni bosku bêl o si mêlêi uku waktau si lok belek moi negrainê. Dioba kewea dê la ang ngen asli kuni luwêa negrai uyo bi têmau, snang nyên asainê têmau kewea yo kêrno uku sayang nyên. Bi tidêa uku mêsoa uyo bi têmau.",narrative
838,"Mnurutku lém usaho o bi pasétba dau mémécém ade dé ité témau, ade tun dé jujur dau kulo tun dé coa jujur. Utuk madép tun dé coa jujur yo ité harus nam ade coané, awéi dé néaku misalné ade kékuwat lok mok barang kiléak do o si harus mubung kator, jijai uku coa nam langsung méléi keputusan nam jano coané, tun kator kulo bi sudo uku madéak cao amén ade dé lok mok barang buliak bae tapi ade syaratné. Ngen manéu baréak yo uku nak lém usaho nam témitik resiko utuk rugai, do igai kékuwat coa nam kéciwo ngen uku kérno uku coa tu un langsung amén urusan barang, do igai uku kulo nam fokus utuk kémréjo kérjoku mésoa proyek ngen manéu proyek. Jak uku ménéa sistem baréak yo, tun dau amén lok mok barang do o si cigai mubung uku tapi si bi langsung moi kator, kérno si bi namén mubung uku kulo bi pasétba uku méluak moi kator.",argumentative
709,"Dau barang elektronik uyo tun jêmuwoa ngen go lêbiak mudêak, ipê igai amên itê kêmliak nak aplikasi, amên itê lok têmukua barang ngen go agok mudêak amên nadêakku padeknê itê msoa nak toko, nak di itê nam kêmliak, nam cêmubo ngen nam têmnai sêumpamonê amên usak awêi ipê utuk garansinê. Amên itê têmukua barang dê itê dewek coa nam cêmubo ngen itê cuma kêmliak gambar bae dê pasêtnê amên coa sêsuoi ngen klok tê itê bi pasêt kêciwo, ipê igai amên barang dê tênukua o coa nyên nam makêi, lok itê melek gonê coa sêbêrapo, coa itê melek barang yo sêsio bae. ",expository
693,"Sanigê yo ade kêkêdau kota bi makêi TV digital, utuk dê ati digital do o cigai nam tmoton TV amên coa makêi tamêak alat igai utuk dapêt siarannê. Nak pnan keme ati makêi dê sistem digital yo jijai keme gi nam tmoton TV walau ade dê gimasiak têmuan TV dê model an, ade kulo dê gimasiak TV tabung do o gi nam mnoton. Memang ba uyo bi masuk zaman moderen kutênê sêrbo digital tapi mnurutku khususnê utuk TV yo coa perlu igê harus gênitêi ngen cao uyo, gi dau nak toko-toko elektronik dê jêmuwoa TV model an awêi ipê si nam jêmuwoa igai, memangba nam makêi ngen itê têmamêak alatnê tapi itê biasonê coa lok repot ipê igai ngen têmamêak caci igai utuk têmukua alatnê.",argumentative
1172,"Jano seh tujuan kuliah o sêbênêanê, jano cuma utuk gengsi, têmamêak lêmau, jano utuk nam dapêt kêrjo dê padek. Amên alasan awêi misalnê cuma utuk gengsi coa perlu tun o kuliah, utuk alasan dapêt kêrjo dê padek jano kêrno kuliah bi pasêt dapêt kêrjo baik, simêtnê pasêt atintau. Uku lêbiak tujau amên kutê tun harus dapêt pendidikan dê gênêp supayo nam ade manfaatnê utuk tun dau, misalnê jijai dokter dio pasêtba ade manfaat utuk tun dê sakit ngen utuk jijai dokter o memang harus kuliah. Jijai tekhnisi AC kulo bêguno utuk tun dau tapi coa perlu harus kuliah, tapi cêcoanê têbo o nam mêding  pendidikan sapêi SMA jano sederajat. ",argumentative
482,"Cerito dê kuni pnan keme Jang ngut ba uyo tun di gi masiak pêcayo ngen cerito yo, danêu nak pnan keme pas kulo ade nak sadêiku gennê danêi Tes. Cerito danêu yo kuni zaman bêl o ade pênungaunê dung ulau tujuak, amên itê mbayang dung o awoknê do tapi si ade tujuak ulaunê, nak glung danêu o khususnê sadêi keme ngut ba uyo tun di coa binai kecek languk amên nak danêu o, uku kulo kadêak amên gidong nak di coa kulo binai kecek languk yo walau uku kuni titik tingêa uak kuni sadêi tapi uku namên amên nak danêu yo miling lok têatêi. Amên ade dê lok namên jano niên cerito yo nam kêmliak jano mêsoa nak medsos cerito rakyat kuni tanêak Jang khususnê danêu Tes Lebong yo.",persuasive
317,"Ade igai gi sêpasuakku si o inoknê dê mêningêa, si kutênê pat basuak duai sêlawêi duai sêmanêi. Sepasuakku o inoknê bi an sakit ade kêkiro lêmo taun, si sakit struk dê nidêpnê, waktau si opname nak Bogor uku spêt têmungau nak umêak sakit kêkiro tujuak bilai. Kuni o abiak duai taun si mêningêa, waktau ningêa o kutê anok-anoknê kopoa, utuk dê sêmanêi uku kêmliak coa si an sêdingênnê. Amên sedih bi pasêtba kutê itê sedih, tapi anok dê pisêt sêlawêi dê dio ba dê agok an sêmdingên inoknê, uku madêak ngen si amên ko sayang ngen inoknu wêawit mbo duo utuknê, amên ko bogoa sêmdingên ngut têngen do igai slen kulo ngen dê bi mêningêa pasêtba si coa tênang nak di nadêakku.",expository
959,"Amên itê muk kêkêmuk dê ngêi do o bakêa jijai penyakit, amên têmau kêkêmuk dê bi ngêi padeknê nu ang bae itê coa namên ngêi o gês jano, ipê igai amên kêkêmuk itê têmukua nak pasar ngen memang pnannê o ku ang bersih. Utuk itê dê mungkin memang usaho kêkêmuk jnagoba utuk kebersihannê muloi kuni itê mênêa sapêi itê jêmuwoa. Dau tun dê cigai lok mnukua igai o kêrno pertamo mungkin dê nêa tê ku ang padek mungkin kulo kêrno itê nano ku ang jêmago kebersihannê, dau utungnê amên itê dêmutê kebersihan yo, luyên kuni itê sêmdio kêkêmuk sehat utuk tun itê kulo bi nam jêmago kwalitas kêkêmuk dê itê jêmuwoa.",expository
1127,"Nak glung tê ade bae dê tun ngut tuai ati nikêak jano coa nikêak, amên nak lêm agamo tê Islam amên itê bi gênêp syaratnê do o mêstai meker utuk nikêak, memang hukumnê sunnah tapi utuk itê supayo mêak nyêp têmbo tê makonê itê harus ade anok kêturunan. Utuk dê sêmanêi dê bi gnêp omor ngen bi kêrjo kulo si o harus meker utuk umêak tanggo utuk milok mêak sapêi mênêa dau duso. Dau têtiko si coa meker utuk maso moi mukonê awêi ipê, misalnê si coa lok nikêak kpekba amên si o sehat trus, amên sapêi sakit do o biso nyên itê nurus tun walau si sêpasuak tê ngen pasangan tê dê murus itê, trus utuk nam ade anok keturunan do o mêstai nikêak. Dêniênnê amên panjang omor goyo tuai awêi ipê amên ati ade kêluargo, coa tê nam mbayangnê.",descriptive
55,"Amên nak Indonesia bakwan tun mênêa kuni mêmêcêm bahan, ade dê kuni sayuran ade kulo dê kuni jagung. Barêak jagung, jagung yo dau mengandung karbohidrat makonê nak Indonesia adê tun dê memaang kêmuk utamonê jagung. Dê dau nê tun mênêa sekedar utuk kêkucêp bae gen kêmuat menem kupi jano teh, kêkêmuk yo makonê cet itê kêmliak ade pu eng, pêlbêak jano kêlmên, coa si Cuma utuk kêkucêp bae bakwan jagung yo mudêak mênêa nê ngen manfaatnê kulo dau. Nak lêm do bakwan jagung ade kandungan kalori, lemak, protein, arbohidrat, serat, gulo ngen dê luyênnê.Makonê dau kulo tun mênêa dio pêgen têtamêak lapên mukmêi.",argumentative
500,"Nak Lampung kênliakku dau kulo utuk rêrubo yo ade kulo nak pnan luyên jano kota luyên, dê niênnê amên kupi coa bakêa alêak ngen pnan luyên kêrno Lampung yo dau kulo asea kupinê. Barêak kuni Lampung Barat ngen Tanggamus kuni di o kupi coa pêrnêak kidek kuwalitasnê, makonê dau tun amên moi Lampung dê nêsoanê dutê do o kupi, amên tun dê biaso ngupi bi pasêtba si namên awêi ipê asai kupi Lampung. Uku amên moi Jakarta utuk sêpasuak nak di uku min kupi ngen dê luyênnê, biasonê dê tênai têbo o dutê o kupi. Jijai amên moi Lampung mêak coa singêak utuk mêsoa gen rubo utamonê kupi. ",persuasive
687,"Dau guno kuni laptop uyo muloi kuni anok sêkulah sapêi tun kêrjo dê harus makêi laptop. Dê nakêiku laptop dê utuk kêrjo, kêrno kêrjo ku mnyakut ngen bangunan jano kontruksi jijai muloi kuni mitung kebutuhan proyek sapêi mênêa gambar uku makêi laptop. Sêbênêanê amên nak dasêi nam bae uku makêi desktop, tapi amên utuk nak lapangan ipê igai utuk mcek gambar ngen dê ade nak lapangan do o lêbiak mudêak amên makêi laptop, ipê igai amên ade dê lok nubêak itê kulo nam gacang mubêak nak gambar kilêak. Utukku dê pasêtnê laptop yo bguno nyên, têtiko amên ade lok dapêt kêrjo bêlau utuk presentasi proyek dê bakêa itê lok kêmrêjo.",descriptive
907,"Waktau sékulah nak SMA pelajaran dé paling uku snang luyén kun sejarah o matematika, kérno waktau o kulo jurusanku IPS jijai pas kulo ngén pelajaran dé ksénangku. Nak peljaran matematika yo pertamo uku kulo agok ku ang snang, pas bi knek kelas duai kérno waktau kelas satu do o nilai matemtikaku kidek,makoné nak kelas duai uku usaho nam khusuné nak pelajaran yo, dau kékuwatku madéak tébo o rérato coa snang ngen pelajaran matematika yo tapi beda ngen uku, muloi kelas duai amén pelajaran matematika do o amén uku ati faham nyén bi pasétba uku langsung témnai nge guau, ati uku jélas atiku sudo témnai, nak di kulo ruponé dé ménéa guau o snang ngen uku, tétiko nak luwéa témau uku galok kulo sémpét béténai amén ade dé uku ku ang jelas.",descriptive
867,"Amên itê têmuan aplikasi tiktok yo ndingku bêl o lok si tip bilai amên gidong coa kêrjo bi pasêtba mukok tiktok yo. Amên waktau o barêak misalnê ade masalah KDRT do o amên nêpek jano posting nak tiktok gacang nyên snudo masalahnê ngen petugas, i o kulo amên ade masalah pelecehan do o coa si an utuk musutnê ipê igai ade video tun dê mênêa pelecehan o. Awêi ade do brita dê posting nak tiktok pejabat dê mokoa tukang parkir, do o coa an langsung plisi têmakêp pejabat o, trus ade igai kasus dê cmulik anok titik kêrno ade rekaman CCTVnê jijai ade dê posting kulo nak tiktok do o kulo coa an tun dê cmulik o takêp.",descriptive
741,"Bilai o ade murid bêlau nak sêkulah gennê Mariska, si pêi baliak kuni Lampung ngen keluargonê kêrno tiaknê baliak tugas moi Jawai. Keme têlau cubo kuwat akrab ngen Mariska, pas bi kêdau mingau keme najok Mariska gabok moi umêaknê. Ternyato Mariska o snang ngen hal-hal ghaib, pas do waktau si majok keme main munang atau. Kêrno memang keme coa pêcayo ngen atau akhirnê cêmubo main o ngen ternyato coa têjijai jêjano ngen keme sapêi keme belek moi umêak mêmasing. Pas bi lok kêlmên ternyato uku mêding dau hal dê aneh awêi banêkaku dê têtibo nyêp padahal boneka o biaso ade nak pnannê ternyato boneka o baliak moi pnan tidua, ade suaro dê ku ang jêlas awêi ade dê misiknê ngen ade bayangan dê mênêa uku sabên. Kêrno asai sabên o akhirnê uku baliak moi bilik ayukku ngen cêmrito kejadian kêbilai nano. Uku peker mungkin hal dê mnyabên o cuma perasoanku bae muloi kuni uku pecayo amên ade hal ghaib.",narrative
467,"Waktau uku gi nak SMP pas nyên waktau o uku masuk nak SMP Muhammadiyah, kêrno lêmau agamoku ku ang makonê tun tuaiku mpek uku masuk nak di. Nak sêkulah o keme dau mlajêa agamo, kuni waktau o uku sabên nyên amên coa nam ngajai ngen sêmyang, jijai kêrno sabên makonv uku tip bilai bêlajêa supayo nam. Nak di kulo amên guaunê o rêrato agok kêtat ipê igai masalah sêmyang, tapi ngen adenê cao guau-guau o majêa barêak o jijainê keme khususnê uku kuni SMP pacok walau ati si kutê tapi bi nam sêmyang ngen ngajai. Makonê waktau keme têmat kuni sêkulah o keme dau dapêt lêmau dê utamonê lêmau agamo dê bêbilai itê wajib manêu.",persuasive
442,"Judul Khotbah dêbat yo cukup mnarik isainê adeba agamo adeba nasehat. Nak lêm khotbah yo sênapêi penjelasan masalah amên tun kêmliak aib jano ade ku ang nak tun luyên mako si harus gacang mêlêi nasehat ngen dê mênêa aib o lêm dapêt ridho Allah SWT, ngen utuk tun dê nêlêi nasehat o cêcoanê lok têmimo jano têmi uk nasehat o amên nam manêu jano nasehat o kêrno nasehat o manfaat nyên utuk nê, dioba dê nadêak agamo adeba nasehat. Allah SWT mêlêi namên ngen itê amên api dê pêcayo ngen beriman bakêa mêlêi ngen têmimo nasehat dê ade manfaatnê utuk dapêt ridho Allah SWT. Nasehat o bêrupo kato dê ade tai i o kulo ngen cao mêlêi nasehat ngen kêkêdau kebaikan nak lêm klok ngen perbuatan. ",descriptive
610,"Coa didik tun dê gacang emosi ngen galok mêmêngiak o dê bakêa dau midêp sakit. Uku kêmliak ade kuwatku dê tunnê gacang niên amên mêngiak mêak coa salêak didik si bi pasêt mêngiak, ngen api bae lok si ngên prêpuan, ngen anok jano ngen tun luyên. Uyo kuwatku o midêp sakit gennê penyempitan pembuluh darah, jijai si uyo tip bulên harus kontrol ipê igai uyo si kulo bi struk. Uku spêt têmnai ngen dokter jano si sebabnê nam jijai penyakit yo, dokter madêak antaronê coa nam têmaên emosi do o bakêa moi jatung, jijai itê awêi ipê cao utuk nam mubêak dê itê biaso barêak o utuk nam kêmu ang amên nam nêlnyêp sipêt tê o.",persuasive
495,"Rêrubo yo kulo adeba ciri khas kuni daerah o, amên kanyo kêliak ku utuk itê mêsoa gen rubo yo khususnê nak pnan keme Lebong agok payêak. Amên galok itê mêsên kilêak ngen dê biaso mênêa, jijai biasonê itê tok sapêi mênnê itê bi mêsên walau itê bakêa belek igai moi pnan tê gi têlau jano pat bilai igai. Sêbênêanê amên tun nak pnan keme lok mênêa têngen bae do o nam, awêi juadêak tat bae amên kêmsoknê bênêa do o nam taên sapêi têlau jano pat bulên coa si usak. Mênêa juadêak yo kan nam têngen bae, do igai utuk têmaruak jano jêmuwoanê kulo nam kêjo samo ngen mini market jano warung-warung. Awêi nak Kulau misalnê ayok itê têmingêa Kulau arah moi Lampung di o dau spanjang dalên khusus tun jêmuwoa rêrubo kuni Kulau, memang ba ade kulo dê jêmuwoa rêrubo kuni Jang tapi coa si kêpadek dê asli kuni Jang khususnê Lebong.",argumentative
338,"Trauma kuni titik kulo dê uku mêding adeba sabên ngen pnan lêkat dê biaso tun madêaknê Acrophobia dê mênêa itê sabên bi bêlbiak igê. Asai sabên dê uku mêding yo jijai mênêa awêi stres. Uku biasonê milok kêrjo dê pnannê lêkat awêi je nak bêrno tikêt duai jano lêbiak, mlitas jambên, kêmliak moi luwêa kêmdan kuni bangunan dê lêkat jano cuma têtêmot nak baku stadion. Uku sadar amên asai sabên dê uku mêding yo coa wajar tapi têtiko coa nam mêlnyêp asai sabên o. Mnurut alodokter.com, cao utuk nam mêlnyêp fobia lêkat yo ngen cao terapi paparan, nak lêm terapi yo bakêa kêmu ang cao pêpêlan ngen dê itê sabên nge kêmliak gambar kuni tun dê nak das gedung dê lêkat.",persuasive
434,"Kehidupan adeba proses bêlajêa utuk jijai tun dê baik. Utuk jijai tun baik bi pasêtba perlu waktau, tainê perlu proses ngen cao itê bêlajêa kuni pengalaman awok tê dewek jano kuni pêngalaman tun luyên utuk itê nam jijai pribadi dê baik. Kuni sêgai agamo dau cêrito dê itê nam mok pelajaran awêi mbaco nak  gramedia.com, cêrito tun buto dê dagang kerupuk dê têmuan atêi dê ikhlas. Si o mlayan tun dê gi uai, anok uai o madêak ngen dê dagang kerupuk o amên si coa lok masên tapi si minoi pelek caci, dê jêmuwoa kerupuk buto o madêak amên jêrkai o bi natur Allah SWT, uku cuma usaho amên jêrkai o memang milikku mako coa bakêa tukar. Têmi uk kecek tukang kerupuk buto o anok uai o sadar sudo o si mêlêi caci ngen dê dagang kerupuk o ngen caci lêbiak dau si kulo pêcayo amên Allah SWT têmaruak jêrkai liwêt si.",argumentative
506,"Pnan keme kuni Kulau khususnê kuni Jang alat musik tradisional o uyo bi dau tun cao namên, coa namên awêi ipê bêtuknê i o kulo coa namên awêi ipê cao sêmaêinê. Jijai bi dau nak sêsadêi anok uyo cao ngên namên jano pao gen alat musik tradisional kuni di. Mungkin harus muloi mêlêi namên ngen anok uyo khususnê dê gi sêkulah, jijai amên nak umêak sêkulah lêbiak gacang itê kêmnalnê ngen najêa kulo cao sêmaêinê jano mainnê. Amên dau dê coa dulai ngen dê barêak yo asaiku sudo yo jano pao dê têningêa tun-tun tuai mêna o do o ê an bakêa nyêp. Sedangkan dio awêi alat musik tradisional kuni daerah yo mêak sapêi nyêp, kêrno dioba ciri khas tê supayo tun dau namên amên itê ade kulo alat musik tradisional. ",argumentative
103,"Pnan rekreasi laut nak Lampung dau, antaronê pulau Pahawang masuk nak Kabupaten Pesawaran Lampung, mak di o bi lêkêp termasuk ade pnan têmalêm kulo bi sêndio tingêa itê miliak sêsuoi ngen go dê itê lok. Nak Pahawang yo amên puweng ngen pêlbêak itê nam kêmliak dau kan lumba-lumba mlitas, makonê jam-jam yo dau tun dê mini diêm nak biduk, biduknê kulo itê nam sêmiwo lok per jam jano per bilai, amên uku miyo biasonê dê coa tingêa o kewea, amên bi das biduk pasêt nyên uku ngewea. Tun luyên Cuma lok kêmliak kan lumba-lumba tapi uku ngewea bae, kannê kulo dau nak yo kêrno karangnê gi masiak têjago.",descriptive
996,"An nyên uku tingêt ngen crito waktau keme gi bujang bêl o, waktau o kuwatku gennê Husni si majok uku moi umêak pêdiaknê, kêrno si coa binai lalau su ang mako si majok uku gen kêmuat si. Jijai keme nak umêak pêdiaknê o nak ruang tamu do o bêtêlau uku kuwatku ngen pêdiaknê, sêbênêanê uku lok mot nak luwêa bae kunyau si bêduai nam bêbas utuk nguta, tapi kuwatku têmaên i o kulo pêdiaknê têmaên uku mêak kêluwêa. Keme nak di nêa pêdiaknê kupi ngen ade juadêak dê nêpek nak duai pingan titik mêmasing nak adêp keme, pêdiaknê o bi mêluak keme muk jadêak o tapi kêrno asai selek keme mutêk bae, coa an uku ade akêa uku minoi biyoa putiak, pêdiak kuwatku o masuk uku gêgulut muk jadêak dê ade nak adêpku, uku mabis kutê dê nak pingan sudo o pingannê uku gêmitêi ngen dê nadêp kuwatku, kêmliak barêak o kuwatku lok têmukar pingan o igai pas si makêt pingan dê gi ade isaai juadêak o pêdiaknê kêluwêa trus kêmliak kuwatku makêt pingan dê gi ade isai o, kuwatku selek nyên tapi uku aawêi coa namên bae, coa an keme belek spanjang dalên kuwatku grunyam ngen uku madêak mnyelek bae ngen madêak cigai lok majok uku igai amên lêlalu.",narrative
718,"Amên itê kêmliak nak berita-berita memang uku makau amên zaman yo bi zaman moderen, buktinê bi dau alat canggih dê nam itê makêi jani itê têmukua. Mnurutku nak lêm zaman uyo dau tun salêak guno ngen makêi kecanggihan uyo, jijai harusnê pemritêak nam lêbiak têatêi ngen api dê gmano alat asea tehknologi yo dê smalêak aturan. Ipê igai uyo nak gen jano nomor KTP bae do o bi mudêak pemritêak lok namên api dê gmuno alat moderen yo utuk mênêa rugai tun dau, maslahnê bi dau tun tujai korban penipuan jak adenê alat moderen yo, nak yo mêstainê pemritêak nam lêbiak têatêi utuk nam jêmago mêak sapêi jijai salêak guno.",argumentative
742,"Dau tun dê sabên ngen atau do o hal wajar. Sabên dê nêding o biasonê amên pêi sudo têmoton film horor jano têmi uk cêrito atau kuni tun luyên, mlitas umêak kosong jano kubua kêlmên bilai. Asai sabên ngen suasano kêlêm awêi nak lêm film mênêa pekeran awit têbayang meker adenê cêrito o awêi têjijai ngen awok tê. Asai sabên o têtiko coa itê nam mêlnyêp sapêi gêmangau kêrjo bêbilai, cet kulo sabên utuk tidua su ang. Hal o nam jijai gêmangau pekeran, walau têmi uk tun madêak atau ngen hal-hal dê ade hubungannê moi ghaib jano ade dê matêi do o mênêa asai bêbênêa sabên.",descriptive
15,Umêak makan adeba usaho dê sêmdio kêmuk ngen menem dê bi lengap peralatan ngen perlengkapan. Menurut kêkêdau baco kuni bukau  tai umêak makan o awêi menurut Atmojoyo (2005:7) umêak makan adeba pnan jano bangunan dê ca o tun utuk sêmdi o kêkêmuk ngen pelayanan ca o komersil dê sêmdio pelayanan ngen baik. Amên menurut Soekresno (2000:7) umêak makan o adeba usaho se ca o komersial dê sêmdio kêkêmuk ngen mênêm utuk umum dê kênlola sê ca o propesional. Tujuan umêak makan o adeba mêsoa keuntungan ngen mênêa puês tun dê moi mini. Uyo umêak makan adeba pnan tun dau têtiko Cuma utuk kopoa ngen kêkuwat ngen menikmati kêkêmuk dê ade. Utuk nyaman nê tun dê têko biasonê umêak makn kulo sêmdio hiburan musik tênamêak igai amên nak lêm ruang nê ba ês.,argumentative
308,"Mungkin ko adeba do korban PHK, amên au jibêak pêrnêak khawatir kêrno ko coa su ang, coa jêjano kulo amên ko coa nam gacang dapêt kêrjo bêlau, sedih, kêciwo ngen mêngiak buliak bae tapi utuk sêmêntaro bae. Samo istirahat kilêak kuni biaso sibuk, ko nam kêmopoa tênago ngen mêsoa ide jano dê kêlok manêu moi mukonê. Ade kêkêdau ca o kunyai uak kuni stres dê tênulis nak HelpGoida.org; de pertamo nêlêi waktau kilêak utuk awoknê, dê kêduai kênluwêaba gen kutê asai nak atêi ngen jibêak an igê mêding sedih ngen sêmapêi jano dê ko mêding ngen kêluargo jano kuwatnu, dê kêtêlau harus nam têmimo jano dê bi têjijai ngen jibêak dau sêmalêak awok dewek, dê kêpat mangêp ko bêdan o amên ko gidong monor sementaro nak lêm karir, dê têrakhir kêmokba hikmah ngen kêjijai yo.",persuasive
1053,"Amên nadêakku utuk dê mcalon jijai anggota dewan jano jijai kêpalo daerah dê makêi caci jibêakba miliak. Uyo itê nam mitung kêdau gajai jijai anggota dewan ngen kêdau gajai jijai kêpalo daerah, gêntai si nam mabis caci bêmilyar utuk lok jijai. Nak yoba itê mêstai bêpeker, mêak lok gêgara caci sotos duai otos ribau o itê lêm lêmo taun miliak tun dê cuma lok mênêa awoknê dewek dê kayo ngen coa meker rakyat. Makonê utuk moi muko yo kênliak nyên tun dê bakêa itê miliak. Memang bênêa ade gennê panwas tapi sudoba dê niênnê kutê o perlu caci, ngen adenê dê ci at do o nam tênutup ngen caci, barêak yo bi cigai si rêsio mungkin kutê tun namên ngen cao yo.",argumentative
1147,"Sêbênêanê utuk itê nam matur awok tê o do o itê matur waktau ngen matur kêkêmuk tê bêbilai, dau tun dê coa nam matur oba makonê têjijai ngen bêtuk awok dê coa si awêi kênlok tê. Kutênê o amên itê coa nam matur awok nam bae itê jijai gêmuk jano ja ai, amên ja ai itê bakêa nimok tun i o kulo amên gêmuk, amên coa sêsuoi kêlkat ngen kêbênêk awok do o bakêa jijai sa ang penyakit nak awok tê, misalnê amên gêmuk itê nam bae ade bakêa penyakit jatung ngen penyakit dê luyênnê. Kutê bêtuk awok o nam bae coa si kuni kêkêmuk jano kuni coa tê bêbilai tapi kêrno pekeran dê ade ngen itê, misalnê ade masalah nak luwêa jano nak umêak dê muk pekeran dê mênêa cao idup itê cigai nam têratur dê itê manêu bêbilai sapêi bêbulên kulo.",descriptive
122,"Kunyau gi alêak populer nêbaning ngen Bangka Belitung, Lampung dau potensi dê lêbiak baês. Gesea kutê pnan wisata ade nak yo kuni wisata alam têbo, laut ngen biyoa jun dê sapêi wisata yo têmuan pnan spot foto dê bêbaês. Lampung memang dau tun namên ngen wisata laut nê dê bêbaês awêi patoi Dewi Mandapa. Coa si Cuma bênêi putiak ngen umoknê bae tapi ade kulo spot amên lok foto ngen dermaga kiyêu ngen pêponok têtitik, ngen pnan brayun ngen dê luyênnê utuk foto ngen kêluargo jano kêkuwat, sapêi uyo pnan wisata yo jijainê kêmbiak rami amên gidong liburan utuk anok u ai.",descriptive
682,"Gimasiak madêak ponsel jano handphone dê duai puluak taun dê sudo, mêmêcêm ponsel o coa dau waktau o, awêi uku dê an uku makêi o luyên kuni Nokia ade igai  Samsung, dê Samsung yo uku têmuan dê ade antene dê handphone yo nyapku waktau o utuk nak luwêa kota bae do o sinyalnê baês, ipê igai waktau o uku makêi kartu Menteri, utuk sinyal waktau o mêntari yo dê dau itê dapêt amên itê nak luwêa kota. Jijai ponselku dê Samsung yo memang padek waktau o kêrno tun kulo ja ang makêi dê daunê dê merek Nokia dê dau tun makêi, ngut uyo uku gi maik ponsel Samsung o, cuma utuk suaronê do o ati ade gêtêanê dê ade cuma suaro bae, amên uyo ponsel o bi cigai tê namên mêcêmnê lok dê kuni go paling la ang sapêi dê mudêak itê nam têmukua sêsuoi ngen caci tê.",descriptive
914,"Itê namên biyoa ngen minyok o coa mudêak utuk nam capua jijai do, awit waktau nak sêkulah bêl o do o mlajêa utuk nam namên ipê bênêk minyok ngen biyoa. Amên itê cêmapua kêduai yo bi pasêtba itê nam kêmliak amên biyoa ade nak posisi bêak ngen minyok nak posisi das. Utuk nam cêmapua kêduai yo minyok ngen biyoa do o bi dau tun cêmubo, akhirnê dê nam jêmijai do do o adeba itê nam têmamêak didik pêworno utuk kêkêmuk. Itê nam cêmubo kilêak nak lêm dêglas biyoa itê têmamêak minyok mis kêkiro duai sidau sudo o itê têmamêak didik pêwarno kêkêmuk yo nano trus itê mulek, mako nak yo itê namên amên biyoa ngen minyok nam itê cêmapua tapi harus tênamêak didik pêwarno kêkêmuk. ",expository
1161,"Memang utuk hal dê mnyakut makhluk gaib do o mêak itê coa pêcayo. Uku dê ade mêding dewek dê têjijai ngen uku waktau uku gi kêrjo nak perkbunan kupi nak sadêi keme. Do o têjijai nak taun duai ribau, waktau o uku dapêt tugas kuni pimpinan kêbun utuk nam kêmuwat tamu dê têalêm nak lokasi, nak dêpêak kator keme do o ade mes khusus tamu, jijai waktau dê têko tamunê tun têlau nak mes o ade duai bilik dê nam makêi utuk tamu o, kêrno tamu dê têko o sêmanêi kutê makonê tamu dê do tidua spok ngen uku jijai do bilik keme bêduai. Pas têngêak malêm kêkiro jam stêngêak duai uku lok mênyêak, utuk moi toilêt do o itê kêlwêa kuni mes pnannê pas nak blakang mes, toilêt o ade do pas uku lok masuk ruponê toilet o ade dê gidong makêi mungkin tamu dê bilik dêpêak keme, smudo nêkêrno uku bi cigai taên lok mênyêak uku lalau moi biding gudang utuk mênyêak. Coa an uku mênyêak ati sudo uku mêding adê dê têminyau papêaku do o asainê awêi kêno tinyau tun nyên, uku sapêi têgulek, coa an uku sadar amên ade makhluk dê coa kten têminyau uku, trus kêrno ati sudo mnyêak yo nano uku têmrus bae ngut sudo. Mênnê uku cerito ngen tun têtuai di si madêak nak pnan uku mênyêak oba adeba pnan kopoanê.",narrative
943,"Coa kutê tun coa jijk amên kêno têkek mêak gi têkek tun itê coa namên api têkek tun dê itê namên bae itê janying ngen jijik. Mnurutku amên itê dê galok btêkek, mêak btêkek nak ipê bae itê lok, kêsoaba pnan dê kêkiro tun jibêak bakêa kêno gês têtek tê. Cubo gen asainê amên itê dewek kêno gês têkek tun, janying coa i o kulo ngen tun amên kêno gês têkek tê. Dau tun têlutêak ngen kêno têkek o, amên si namên api dê btêkek o bi pasêtba si bakêa mêngiak. Têtiko ade pao tun dê coa sopan, bi namên ade tun gidong mêmêmuk jano tun gidong mukmêi do o si btêkek kêkêloknê, amên ade tun barêak o idingku dê pasêtnê tun o bakêa kêno tinyauku.",argumentative
713,"Memang ba uyo bi zaman canggih, nak ipê-ipê bae itê awit kêmliak dê gennê robot, walau coa kutê robot o bêtuknê awêi tun tapi utuk kêrjonê bi lok srai ngen tun. Mnurutku ngen adenê robot yo utuk tênago tun bi dau bêku ang njano dau bi cigai nakêi, itê kêmliak uyo nak luwêa nêgrai bi paok kutê pabrik-pabrik, pnan mukmêi, pelayanan umum ngen dau igai dê luyênnê do o bi rêrato makêi tênago robot. Buliak bae itê makêi tehknologi maderen yo tapi itê mêstai mingêt amên kutê itê makêi tênago robot trus utuk tun dewek do o peluang kêrjo bi cigai, jijai lok moi ipê tun dau o mêsoa kêrjo. Ngen adenê kêcanggihan yo mnurutku khususnê nêgrai tê Indonêsia harusnê buliak bae makêi tapi kênu ang, mêak sapêi rêrato makêi dio, pêmritêak harus kulo meker kêrjo utuk tun dê butuh kêrjo, mêak sapêi dau tun dê saro lok mêsoa kêrjo.",argumentative
1018,"Pnan keme uyo memangba bi dau Fasilitas umum dê pêmritêak mênêa, tapi sayangnê ku ang rawatan bae. Mnurutku utuk mênêa fasilitas umum o dau muk biaya amên coa si nrawat do o bakêa sêsio, ade do dê bêbênêa coa si nakêi do oba hotêl nak pnan wisata danêu Tes, do o amên mnurut ceritonê dau nyên muk biaya, dê mbangun o Bupati pertamo Kabupaten Lebong tapi coa ngut sudo. Amên kênliakku pnan o tingêa finishing bae, mungkin kêrno biaya ku ang makonê coa mnyudo. Pnan yo baês pas nak biding danêu utuk udaronê kulo gimasiak padêk kêrno uak kuni kota. Amên bangunannê lai nyên kêkiro nam têmapung tun paok si bribau, bangunan o tikêt ngen nak glungnê kulo dau vila dê nam sêmiwo kulo.",argumentative
268,"Guau Madrasah nak Tanjung Raman, Muara Enim, sêmyap hadiah utuk juaro kelas. Kegiatan yo bi sênyap nak ruang perpustakaan sêkulah. Kutê guau kopoa mukus utuk hadiaah juaro kelas. Mnurut Heti Fitriah (26/6), guau kelas duai B hadiah dê nêlêi ngen siswa o tujuannê utuk mênêa siswa mêding snang ngen mêlêi motivasi siswa utuk bêlajêa lêbiak baik igai supayo taun muko siswa o nam dapêt prestasi igai. Penjelasan Heti yo tênamêak Ririn guau kelas satu coa si cuma dapêt hadiah bae tapi dapêt kulo piagam penghargaan, amên moi mukonê piagam o nam makêi utuk pertimbangan amên lok mlanjut blajêa moi mukonê.",persuasive
1059,"Dau itê kêmliak tun umêak tanggo o ade dê coa si sapêi dêtaun saok, ade dê pêi têmuan anok do nam saok. Do o sêbênêanê kêrno kêduainê sêsamo coa lok ngalêak, amên sêmanêi gidong mêngiak mêstainê dê sêlawêi mêak mpas kecek kilêak, nêmot bae ngut si sudo mêngiak mêak sapêi ngokoa bae, amên si ngokoa mêak mot lalau oba kilêak, amên cuma kecek bae amên nam têni uk bae kilêak mêak sapêi sêmimêt. Uku sêmanêi ade tikonê pas blek mdasêi kêmliak ade dê coa pasnê bi pasêtba uku têma ok, amên uku têma ok coa nam têmimo do o pasêt jijai sutok. Uku kulo amên ade salêak nêngiak kulo uku coa bakêa sêmimêt, amên nam uku lajau minoi maaf mêak sapêi bêa igê sutoknê.",expository
406,"Bulên puaso adeba bulên istimewa utuk umat Islam, kêrno nak lêm bulên yo kulo Al Quran tu un. Puaso kulo cet tun Islam jêmijai bulên mbaco Al Quran. Rasulullah bersabda : “ api bae dê mbaco do uruf kuni Al Quran mako si dapêt kebaikan ”. Mbaco Al Quran nam têmnang pekeran ngen atêi ngen nam jêmijai suasano gêlung o jijai tênang, ngen pênuak keberkahan. Api dê mbaco Al Quran bakêa dapêt pahalo dê bêlipêt ngen keberkahan kuni Allah SWT. Mbaco Al Quran o harus sêsuoi ngen tartil dê jijai ca o wajib nak lêm itê mbaco Al Quran, dio perlu supayo itê nam faham tai ngen dê nêbaco kuni Al Quran o.",expository
472,"Khususnê kuni sukau keme Jang dau acara adat dê itê mungkin ati namên. Uyo nak pnan keme awêi acara nikêak memang uku kêmliak nak daerah luyên ade dê bilok srai, barêak nak Lampung utuk acara nikêak yo gi nam itê kêmliak kêrno ngut uyo gi dau tun makêi walau biayanê agok lai. Amên nak sukau keme acara nikêak yo amên itê têmotoa adat sapêi tujuak bilai tujuak malêm gennê Kejai, tip bilai motong kêbêu do jijai ngut tujuak bilai kêbêunê tujuak likup. Uyo nak pnan keme Jang acara adat yo dê makêi tun-tun kayo bae dê ade caci utuk manêu acara yo. Amên mnurutku baikba uyo dê pêting lok samo lok masalah biaya kêdau bae gênêp dê pêting rukunnê dê gênêp, amên gimakêi nyên acara adat asaiku dau tun dê coa binai nikêak kêkênoi uyo nak lêm kondisi uyo. Coa si lok mêlnyêp cao adat tapi cukupba tun dê bêcaci bae dê manêu cao yo.",narrative
97,"Nak kêdau mêcêm kêkêmuk kuni laut, dê paling mudêak molahnêadeba cumi-cumi, amên dê dio nêa jano bae si padêk lok gênureng, tênumis jano sênatên kulo jijai. Nak yo itê cubo lok mênêa cumi-cumi sênatên, pertamo cumi-cuminê itê mêrsih, sudo o itê sêmyap rêrêpêaknê, utuk dêkilo cumi-cumi itê perlu nioa duai buwêak narut nêa satên, cabe milêak seprapat nisut, bawaang putiak nu soa, bawang milêak dêlapên soa, stumêa duai sidau, pêdês abiak kêlai ujung nêinik, lajo, su iê, kunik didik, dawên salam ngen silai,kutê rêpêak nisaut alus kecuali lajo, su iê ngen dawên salam, lajo ngen su iê tentus bae. Amên bi siap kutê tingêa kêmsok nasuk cumi-cumi ngen satên nak blangai i o kulo rêrêpêak nê nasuk kutê, kênsok sapêi gêlgok ayaok makên kêncêp kilak jano asai dê ku ang tingêa têmamêak, kênsok sapêi mêsok kêkiro duai puluak lêmo menit.",expository
576,"Utuk anokku dê lai si waktau o gi kelas duai SMA, jijai si sêkulah o gi makêi motor an dê tênukuaku waktau si gi nak SD, uku ade rencano lok mêlêi kejutan utuknê, jijai waktau si bi kênek moi kelas duai SMA pas waktau ulang taunnê uku bi mêsên motor dê kanyo si lok, tapi ayoknê coa ku ade madêak baik ngen si i o kulo ngen asuak-asuaknê. Waktau pas bilai ulang taunnê si sêkulah biasonê si belek kêkiro jam duai kêbilai, kêkiro jam dêpuluak pueng uku mêluak tun mês motor moi umêak uku usaho mêak asuak-asuaknê namên kilêak kulo, pas bi nak umêak motor o uku mpek nak samping  tênutupku ngen bukus stom jijai coa si kten amên itê coa sêngajo mukok. Pas si belek sudo si mukmêi uku mêdêu kutê asuak-asuaknê kulo, uku majok moi samping umêak sapêi di uku madêak dio hadiah utuknu tamêak rajin bêlajêa igai ngen mêak têmingêa sêmyang, si mêgêp uku samo madêak mokasiak ngen nginoi, coa sadar uku kulo bi kêluwêa biyoa matai kêrno snang.",descriptive
754,"Asai sabên adeba emosi biaso dê kuwaêt dê mênêa awok waktau tun mêding asai sabên, mako tun o lêbiak têatêi bakêa ade ancaman jano bahayo. Ancaman dê sipêtnê fisik jano fisiologis sêsamo nam mênêa asai sabên, asai sabên nam kulo jijai masalah psikologis awêi têmês. Têmês o biasonê adeba asai dê timoi kêrno asai khawatir dê bêlbiak ngen coa nam kontrol magêa kêkêdau hal ngen kondisi awêi ancaman kuni tun yo. Ancaman yo bakêa gêmangau idup tun ngen mêding asai têmês sapêi mgangau idup bêbilai. Asai têmês ngen dapêt ancaman biasonê coa nam sêmlêsêi su ang itê harus butuh tun luyên utk sêmlêsêi masalah dê itê madêp. Gangguan têmês yo itê nam namên timoanê pekeran dê bêlbiak nak lêm pekeran tê amên ade dê kidek bakêa têjijai dê nam mênêa timoa fisik têgangau awêi saro tidua, eteng dê bêlbiak, ulau gis ngen dê luyênnê.",expository
1074,"Coa si saro amê namên coanê idup nak têbo, dê pêtingnê itê ade niat lok brasea ngen ade smangat utuk idup. Coa si didik tun dau brasea kuni bêjuang têmaên nam idup nak têbo, tun dê brasea oba tun dê bêbênêa ade cêcito ngen smangatnê coa pêrnêak ku ang. Nak sadêi keme bae do o tun dê brasea dê bi mêding bêtaun-taun idup nak têbo si gi masiak bêtaên utuk idup nak têbo o, cao tun dê brasea o utuk bêbilai si coa pêrnêak coa kêrjo, waktau o si matur dewek ngen si kulo ade target ngut sapêi si brasea. Padek nyên amvn nêdingku dê bi pêrnêak idup nak têbo, walau itê ja ang têmau tun tapi idup tê kêmbak tênangnê, barêak uku waktau o siniak muk kan do o tingêa uku mêsoa moi biyoa lai ngen cao ngewea do o bi nam muk kan.",expository
196,"Ruponê utuk manêu hobi ngewea nak kulam o itê harus namên mêmêcêm cao mênêa upannê, awêi kan mas itê nam mênêa upan ngen unok dê pasnê. Luyên kuni konsentrat ade mêmêcêm unok igai, awêi tênoa bebet, susu bubuk, essen, kornet ngen ade kulo dê makêi lêluyên igai coa tê namên gên pao. Dêbat yo uku cêmubo upan dê sedernaho cuma cênapua tênoa ngen susu bubuk tênamêak essen didik. Memang ku ang si galok igê muk tapi ade uliak ba, amên utuk ngewea biaso bae jijai ba nadeak kuwatku, amên utuk lomba upan barêak yo jibêak makêi, amên lok itê têmukua igai utuk capua upannê.",expository
298,"Amên bi sudo nikêak bi pasêba dê tênungau o têngen anok laher. Lêbiak snang igai amên anok laher o sêsuoi ngen klok tê. Awêi dê uku mêding anok pertamoku sêmanêi, amên tmurut klok anok kêduai laher sêlawêi. Ade dau cao amên lok anok sêlawêi mnurut ahli kesehatan ngen seksologi awêi Dr.Boyke. Nak lêm penelitiannê muk dau bêbuak ngen pêpucuk bakêa têmamêak gacang tênêi lai ngen bakêa ade anok sêlawêi. Dau tun kulo pêcayo amên dau muk pêpucuk dê warno ijo awêi bayam, brokoli, ngen bêbuak dê dau kalsium dê nêm dmukung ca o utuk dapêt anok sêlawêi. Ngên têmotoa saran o Alhamdulullah anok kê duai laher sêlawêi. Asai dê nding keme snang kêrno kemebi ade anok sêlawêi ngen sêmanêi.",persuasive
183,"Amên itê gidong kopoa ngen kêkuwat biasonê itê miliak têmoton film komedi, nak yo itê dapêt mêlnyêp stres kêrno bêbilai itê bogoa madêp kêrjo dê têtiko mênêa itê jêmau. Ngen têmoton film dê lêlucu barêak yo itê nam samo têtawai ngen kêkuwat tê. Uku biasonê amên gidong libur cet majok kêkuwat kopoa nak dasêi, têtiko sêngajo niên uku mêsoa utuk kêkêmuk, têtiko keme sêngajo nyên mênêa jadwal kêkopoa nak umêak api bae. Amên nak dasêi dê pasênê uku sêmyap film dê padek utuk têmoton, dê galokku syap o luyên kuni film komedi uku kulo sêmyap film prang kêrno uku nyap têmoton film prang kulo.",descriptive
1163,"Dau tun dê gi masiak coa pêcayo ngen adenê makhluk gaib, mungkin kulo si coa pêcayo kêrno si ati mêding jano ati pêrnêak têmau ngen makhluk gaib o. Mnurutku utuk makhluk gaib o ade mako uku madêak ade uku kulo bi pêrnêak gênangau kêkêdau kilai ngen makhluk gaib o. Amên kêmliak walau coa tulês nyên do o ade dêbat amên têmi uk saêi do o bi awit. Muloi kuni oba uku cet mok biyoa sêmyang walau ati waktau sêmyang, itê nak lêm bersih kêrno biyoa sêmyang o do o coa makhluk gaib o binai gêmêak do o dê ndingku uyo. Amên bêl o sapêi pêrnêak waktau uku min motor kêlmên kulo kêno gangau makhluk gaib o, jijai si o bakêa mnyabên amên itê mêding sabên, tapi amên itê coa mêding sabên si kulo coa bakêa lok gêmangau itê.",argumentative
1015,"Coa didik tun dê bi pêpuluak taun mnabung utuk nam têmukua umêak, ade dê kêrjo cigai tingêt waktau dê pêtingnê si dau dapêt caci utuk nam têmukua umêak. Tun dê barêak yo ngut matêi si coa bakêa lupo ngen sejarah si nam dapêt umêak, nam bae sudo yo cerito o bakêa si cêmrito ngen anok keturunannê supayo nam lêbiak meker utuk mênêa jano têmukua umêak gidong gi kuwat kêrjo jano gidong gi uai. Utuk tun dê agok saro perjuangannê mênêa jano dapêt têmukua umêak do o si bakêa mêding puês nyên ngen aseanê dê kten o, walau si titik mungkin umêaknê tapi asai puês o têp ade ngen si. Jijai utk dê ati têmuan umêak muloiba utuk nam nabung mêak kêmliak kêdau dê itê nam tmabung tapi kekerba aseanê sudo yo.",persuasive
435,"Sêyang Dhuha adeba Sêmyang sunah, ngen itê manêu sêmyang sunah duai rakaat nam dapêt pahalo dê srai ngen itê bertasbih, tahmid nge taler. Utamo kuni sêmyang dhuha jijai amalan sunah utuk mêlacêa jêrkai, sêmyang dhuha yo waktaunê muloi pueng kuni matai bilai bi kênek sapêi paok lohor. Amalan yo ade khasiat dê luwêa biaso, cerito kuno tukang becak nam moi ajai kêrno rajin manêu sêmyang dhuha. Jijai tukang becak pak Darmo kulo kêmopoa barang kês dê rêrato dêbulên cuma dapêt dêkapên otos ribau, tapi si ade niat lok moi ajai ngen prêpuannê, Si coa pêrnêak putus aso ngen trus tip pueng sêmyang dhuha ngen dau duo kulo, kuni di ba jêrkainê mêngalua sapêi prêpuannê mandêak amên tabungannê dê bi gênêp utuk moi ajai. Pak Darmo têkanjêt kêrno caci dê kênopoa prêpuannê kuni pelek blanjo nam têkopoa sapêi gênêp utuk brakat moi ajai. Si pêcayo ngen itê awit sêmyang dhuha bakêa mêlacêa jerkai.",argumentative
1191,"Dau tun têtiko galok salêak tangêp amên itê bêrusaho baik ngen kuwat sêlawêi tê, dê uku kulo pêrnêak mêding waktau kêkiro taun duai ribau satu, jijai waktau o uku kêrjo nak perusahaan distributor lai dê ade nak Lampung, uku nak di jijai kepalo bagian umum tun ruanganku ade dê sêlawêi gi smulên, si kulo têmasuk karyawan bêlau nak perusahaan o, amên belek pêlbêak kêrno do arah uku awit majok si spok belek, ade kulo tikonê dêdêbat uku majok si singêak nak pnan tun jêmuwoa kêkêmuk samo ngênguta ayok belek. Adê kêkiro kêdau buên si binai madêak ngen uku amên si lok mêsoa pêdiak dê awêi uku, uku tawai têmi uknê, tapi uku madêak ngen si kêsoaba tun dê baik agamonê, i o kulo si ngen tun tuainê, uku yo nangêp bae kakoknu dê têngen bae ko minoi pêndapêt mudah-mudahan uku nam. Jijai keme bêkuwat o an kulo ngut si nikêak trus si bêdan kêrjo do o keme gi têp awit têmnai kabar.",descriptive
616,"Kuwatku dê têgen Yanto ati an yo si bribut ngen kuwatnê de tun Plimang, pertamo ukunati namên gen sebabnê sapêi bribut. Ruponê kuwatku yo agok mêding singung ngen kuwatnê kêrno kuwatnê galok mêdêu si Yanto Jawai, padahal kuwatu yo lahernê nak Sumatera, memangba tun tuainê kuni Jawai tapi sinê o coa ngêding amên si Jawai. Nak di uku nam mok kesimpulan amên kuwatnê o coa faham amên si bi sara ngen madêak masalah sukau. Sêbênêanê utuk keme tun Sumatera dio coa si jijai masalah ipê igai si kulo laher nak Sumatera si o bi jijai tun Sumatera. Cuma têtiko tun coa dau ngrtai barêak yo dê kênliak tun o kuni tun tuainê. Masalah yo jibêak mok tun Sumateranê dio bi pasêt ba pekeran tunnê o dewek, mungkin si ati ade pengalaman mratau moi pnan tun.",narrative
1104,"Utuk itê lok makêi kendaraan umum uyo mêsta lok têatêi, memang padek itê nam mêsên kuni umêak bae dapêt, dau itê kêmliak nak brita-brita tun dê jijai korban dê makêi kendaraan umum online. Utuk milok mêak sapêi têjijai ngen itê makonê itê lok lêbiak têatêi ngen usaho amên nam mêak lêlalau kêlmên, amên agok têpakso harus lalau kêlmên kajokba kuwat dê amên ade jêjano si nam têmulung, amên nam kuwat sêmanêi. Itê coa namên ngen tun dê itê têmupang, itê coa kênal ngen si mêak bae si ade niat kidek ngen itê, amên lêlalau mênyu ang ipê igai kêlmên bilai do o dau resiko ngen itê amên sêlawêi.",expository
175,"Aktifitas waktau luang luyênnê nak umêak biasonê dê mudêaknê o joging. Joging o olah raga dê praktis dê nam itê manêu su ang nak dasêi ngen coa si perlu igê peralatan dio cukup ngêngacap bae. Ade dê manêu joging pêpueng ade kulo dê pêlbêak, tapi mnurut penelitian kuni Journal Of Sport Science And Madicine (2011) joging dê baik o kênrêjo nak pêlbêak bilai, kêrno waktau o nangêp pas kêrno suhu awok gidong baik. Gesea kutê tun suhu awok dê baik o jam pat sapêi lêmo pêlbêak. Penelitian o madêak amên ritme jam biologis nak pêlbêak bilai jêmijai suhu inti nak awok kênek jiaji asea joging nam maksimal.",argumentative
703,"Kamera yo amên ade dê salêak gmuno dio nam jijai maslah lai utuk tê, dau nak ipê bae pnan uyo kêmbiak mudêak tun lok moto jano mênêa video. Utuk tun  dê galok mot gambar jano video ngen coa tunnê namên dio sêbênêanê bi mênyalêak, amên dê nêmok gambarnê o coa snang itê wajib mapus amên coa o itê bi kêno UU ITE dio kutê ade pasalnê. Amên mnurutku awit itê têmoton nak medsos ade tun dê nêmok videonê coa sadar jano coa namên amên si bi ade dê merekam, auba amên dê bêbaik awêi ipê amên dê mênyelek, nak yo itê coa namên api dê mok gambar jano video tê o, jijai amên nadêakku ade pnan itê ngadau dê mudêak misalnê ade telepon pengaduan dê itê gacang nam mlapor, trus pêmritêak kulo nam gacang mok tindakan ngen ulêak yo.",argumentative
81,"Ade dê cubo muk buak lemeu dê nêmuk kalêaknê bae coa, nak sadêiku tukku ade têmanêm lemeu yo betuknê lai panyang kalêaknê kêboa, uku kulo pêi kêmliak lemeu model yo, amên nadêak tukku isainê pi iak amên kalêaknê agok mêmis. Uku cubo mêsoa nak punnê ipê dê bi tuai, pas uku dapêt uku cubo mukok trus uku kêmcêp memang padêk niên asainê min lemeu asainê agok mis, ade tun madêak dê padek igai amên nêa manisan, jijai kalêak lemeu o dê bi sudo nukok sênisit agok mêmipis sudo o itê mbus biyoa ngen gulo bi agok kê ing kalêak lemeu dê sênisit nano nêpek kênsok sapêi si agok kêtêa, sudo o nakêt amên nam nêlak nak bilai sapêi kê ing supayo coa mêlkêt. Dio nam itê maik an gen isai glok.",narrative
267,"Proses blajêa mêngajêa semester ganjea taun pelajaran duai ribau duai satu/duai ribau duai duai bi sudo, utuk apresiasi prestasi siswa nak semester gasal sêkulah mêlêi penghargaan bêrupo piagam ngen hadiah alat nulis dê nêlêi ngen siswa dê berprestasi ngen ujuan utuk têmamêak smangat blajêa siswa. Program utuk mêlêi penghargaan o, dê nilai coa si cuma pitar nak lêm pelajaran bae tapi kulo nak lêm cao ngen aktif coa milên kegiatan nak sêkulah. Alhamdulillah anokku jijai antaro do dê masuk siswa dê dapêt prestasi o, si kulo jijai juaro umum kêrno dapêt nilai dê paling lai kan antaro kutê siswa o.  ",expository
77,"De galok ngêsok pasti bi namên jano pa o alat utuk ngêsok nak dopoa. Dê pling peting nyên adeba skopor, skopor adeba utuk ngêsok dê makêi, minyok tanah, gas jano listrik utuk midupnê. Skopor ade ruang tnutup utuk bahan midupnê utuk nam jêmijai panês. Amên coa ade skopor pasêt nyên saro amên lok ngêsok. Nak zaman Orde Baru skopor dau tun gêmuno dê makêi minyok tanah, uyo skopor yo cigai dau tun makêi kêrno uyo minyok tanah bi la ang ngen mêsoa nê kulo saro, uyo dau tun makêi skopor gas. Sesuai ngen gennê skopor yo snamung moi saluran gas trus kerjo ngen ca o midup gas dê mudêak têkmêm utuk midup opoinê. Kêlbiak skopor gas o lêbiak mudêak kuni skopor listrik, skopor gas kulo lêbiak mudêak mêrsihne, êbiak bguno kulo utuk mangang jano bae awêi kan,daging ngen luyênnê.",expository
333,"Uku ade anok sêmanêi dê tuai pernêak waktau si gi nak kelas têlau SD uku têmukua kan mas, kan mas o uku gêmureng nekerku amên sênamêa mêak anokku coa muk kêrno pêlgiak. Waktau mukmêi si mok kan mas gênureng o coa an si bêdan kêrno ruponê si kênan. Uku cubo têmulung mpas têlan dê sakut nak kungnê, si nginoi kêrno ade abiak dêjam têlan dê sakut o baru nam tangêa. Uku bi sabên nekerku waktau o amên coa nam tangêa uku bakêa min moi dokter, Muloi kuni o amên nak dasêa ade kêmsok kan mas, si cigai pêrnêak muk si kêmbiak trauma nyên sudo kejadian o. Ngut ba uyo kadêak si bi omor duai puluak num si coa gi bakêa lok muk gennê kan mas.",descriptive
760,"Dau kuni têtitik biasonê o nyap utuk main biyoa, jano si nak kulam renang, jano kulam kan jano nak kulam plastik, tapi itê mêstai mingêt amên bahayo tênêm nam bae têjijai. Sebabnê awok lêbiak bênêk nak ulau makonê nam bae us tukup nam biyoa coa lêm awêi kulam kan jano kulam plastik dê nam mênêa si saro klongon dewek trus tênêm kêrno mesep biyoa. Sêbênêanê kejadian anok tênêm biasonê gacang nyên coa si awêi dê iitêkêmliak nak film-film korban dê nam minoi tulung. Jijai amên anok titik gidong main biyoa itê mêak sapêi uak igê, amên ade jêjano itê nam gacang mok.",persuasive
700,"Utuk miliak mesin cuci dê  padek ngen taên an o sêbênêanê mudêak, memangba amên dê go la ang bi pasêt baês, tapi amên cao ku lok si mudêak gonê tapi nam dapêt dê padek ngen taên an kulo. Jijai utuk nam itê dapêt mesin cuci dê awêi nadêakku o, ayok itê têmukua itê mêsoa informasi kilêak amên ade barang dê merek bêlau kêluwêa, amên bi dapêt merek bêlau o itê mêsoa nak ipê tun jêmuwoa merek o. Si biasonê amên pêi kêluwêa barang o rêrato bi pasêtba baês kêrno do o nangêp utuk contoh ngen gonê kulo gi mudêak, amên bi lakau sudo yo biasonê kulo barang o gacang usak. Uku bi sudo cêmubo gesea kutê barang barêak yo têmasuk barang elektronik kulo, ngut ba uyo amên uku lok têmukua jêjano pasêt uku mêsoa kilêak barang dê klokku o dê pêi kêluwêa coa dulai merek jano.",persuasive
1024,"Khususnê utuk tun dê gi uai baiknê awitba bêtênai ngen tun têtuai supayo namên sejarah kota pnannê tingêa o, dau uyo dê coa nyên namên sejarahnê amên ade dê têmnai. Barêak uku walau uku uak nak ratau tapi utuk sejarah kota asal keme do o uku coa bakêa lupo walau uyo bi agok moderen kotannê, amên nam walau itê coa laher nak kota asal tun tuai tê do o itê harusnê namên sejarahnê, gunonê utuk itê amên ade dêdêbat itê lalau moi kota asal tun tuai tê o didik dau itê nam mbayang awêi ipê kota o bêl o. Dêniênnê itê sudo yo nam cêrito ngen anok kêpau tê asa kota ninik jano sêbêinê, ngen i o itê bi têmamêak pengetahuannê.",expository
418,"Ade do pendakwah dê bi dau tun namên adeba Yan Gymnastiar ngen dê dau tun namên Abdullah Gymnastiar jani Aa Gym. Coa si cuma jijai pendakwah bae tapi si kulo adeba penyanyi, penulis bukau, pengusaho ngen dê têmgok pondok pesantren Daarut Tauhid dê ade nak dalên Geger Kalong Girang Bandung. Pondok Pesantren yo têgok jak pat September sembilan belas sembilan puluak. Aa Gym cet têm ang masalah dê ade nak lêm kêluargo ngen pêrnêak jnolok Ustadz kelurgo bahagia, tapi hal yo jijai kontroversial kêrno media mumum Aa Gym poligami nikêak ngen sêlawi luyên. Mnurutnê hal yo adeba godaan nak lêm idup dê mênêa si litok ngen jijai titikbalik nak lêm idupnê utuk fokus ngen tujuan idup jêmalang akherat iso si dênio igai.",persuasive
992,"Dau masalah utang yo dê mênêa itê selek ngen tun dê itê mutang. Uku pêrnêak mêding, waktau uku dapêt proyek coa si lai, kêrno kêrjoku dê luyên dau dê ati sudo, smudonê uku mok ilêak barang ngen distributor utuk nam kêmrêjo proyek o. Kêkiro têlau mingau proyek dê dio nano sudo jijai utuk moi têmagiak siso cacinê uku mêluak kuwat dê kêrjo ngen uku têmagiaknê. Pas belek kuni di kuwatku madêak tunnê gidong lalau, mên ae uku mini igai nadêaknê, mênnê uku têmnai igai alasan kuwat o kulo amên tunnê gidong mês prêpuannê moi umêak sakit, nadêak anoknê mên jano sêbilai bae miyo i o mnurut laporan kuwat o. Bi ade abiak dêbulên uku têmnai igai pokoknê ade bae alasan kuni kuwatku o, smudonê uku mutus utuk têmagiak dewek, pas sapêi di têmau anoknê si madêak waktau bilai sudo oba bi nasên kutê, uku dê seleknê gêgara kuwat yo nano. Uku telpon ngen kuwatku madêak nak ipê caci tagihan o, si madêak bi têpakêi utuk murus sêkulah anoknê. Smudonê uku dê têmingêa utang ngen distributor gêgara kuwatku o.",descriptive
402,"Kegiatan nak lêm agamo adeba kutê dê kênrêjo dê mnyakut magêa Tuhan Yang Maha Esa, beriman ngen bertakwa. Kegiatan agamo yo coa si cuma nanêu nak dasêi dê jijai kawajiban bêbilai bae tapi nak sêkulah kulo dê jijai lembaga pendidikan wajib kulo dêmorong ngen mbimbing siswanê supayo têmuan sipêt dê baik ngen made kegiatan agamo yo. Ngen manêu kêgiatan agamo nak sêkulah bakêa jêmijai  sipêt murid sesuoi ngen dê najêa nak lêm agamo, ngen majêa kulo cao nam mênêa suasano religius. Dau kêgiatan dê ade nak lêm sêkulah awêi lêm agamo Islam, nak sêkulah kulo bi sêmdio mushallah utuk murid ngen guau nam manêu kegiatan rutin agamonê.",descriptive
501,"Dau daerah kêrno lêluyên sukau o rêrato têmuan alat musik, amên nak daerahku khususnê Jang ade gennê Krilu. Alat musik Krilu yo amên nak pnan luyên ade dê bi lok srai, alat yo bi lok srai ngen suling kêrno gi do jenis ngen suling. Uku pêi namên alat yo kuni tun tuai dê gi ade, amên tun bêl o alat yo rêrato nam mênêa tapi zaman uyo anok aui ja ang ade dê dê nam mênêa. Alat musik krilu yo biaso nakêi utuk mi ing ta ai jang nak lêm o kulo ade alat musik luyênnê. Jijai krilu yo nam itê kêmliak waktau ade acara lai nak Jang jano itê sêngajo moi kêmliak nak sanggar ta ai Jang dê ade nak Kabupaten Lebong.",narrative
1064,"Mêak itê coa meker utuk nam têmutup keperluan dê nam coa nam itê harus kêmluwêa dana, itê coa namên têngen itê bakêa perlu makêi dê itê coa nam têmundo. Mêakba itê mitung lai tip bulênnê, kêdau bae dê itê nam maik kuni kêlbiak kebutuhan tê tip bulênnê do o bae gi gnêp. Amên caoku walau uku tingêan nak umêak dewek do o uku mitung tip bulên nam maik dana ngen mangêp tip bulên uku masên siwo umêak, misalnê kêpekba tip bulên nam maik lêmo otos rbau bae amên itê coa makêi slamo dêtaun do o bi num juta, tingêa mitung bae amên kêkêdau taun caci o itê coa makêi. Nak yoba itê perlu nyên maik utuk dana darurat yo, coa si mnabung nak Bank, tapi dana yo coa itê makêi amên coa ade kebutuhan dê sêsok nyên. ",expository
668,"Manfaat utamo pemanasan sê ati muloi olah raga adeba milok têjijai mêak têklis. Blat nak awok biasonê amên lêm kondisi normal do o gi sêngok, amên têtibo itê manêu olah raga dê bênêk dio bakêa masalah ngen blat, luyên kuni o pemanasan kulo nam kêmnek suhu nak awok ngen têmikêt aliran dalêak dê nam mênêa saraf lêbiak mudêak matur blat. Pas gidong pamanasan ade dê têjijai coa dugo, pemanasan dê keme manêu do o makêt kekea sêlu us nge awok, pas gidong konsentrasi utuk têmimbang awok ngen makêt kekea o, têtibo ade kuyuk têak kuni ipê têkonê, kuyuk o mênyêak nak kekea dê dêpêakku, mungkin sakonê jano kekeaku, jano si sako pun kiyêu, uku têkanjêt trus kêrno têkanjêt o akhirnê uku us.",argumentative
839,"Biasoné amén ité manéu usaho trus ade méding rugai do o bi pasétba ade késaléak dé mungkin ité coa sadar. Waktau ité namén amén ité gidong rugai ité harusné nam gacang mésoa nak ipé saléakné, amén ité bi témau késaléak té lém manéu usaho o mako amén ité bi naméndalén kéluwéané langsung ba ité mubéak, amén ité ati namén harusné ité kulo nam témnai jano mésoa tun namén cao-cao tun désukses nak bidang usaho. Utuk madép kérugai yo, ité méstai témnang pekeran té kiléak, méak gacang mok keputusan dé ité ati namén akibat kuni keputusan o, késoaba kiléak utuk dalén kéluwéané ngen meker kéjijai kuni keputusan dé bakéa ité mok.",expository
117,"Papua Barat dau tun namên pnan wisata dê lêbiak bêbaês kuni pulêu Jawai. Papua Barat dau pnan wisata dê ati dau tun namên padahal nak yo dau niên wisata alam dê baês niên, api dê biade moi mini kêmliak kêbaêsnê asai coa pêcayo kêrno kêmbiak baêsnê. Wisata dê dau ati tun namên awêi Kali Kaca jano Kali Bawi dê terkenal ade biyoa dê kêmbiak jêniaknê. Pnan yo ade nak sadêi Bawi, Kabupaten Maybrat, Papua Barat. Kêmbiak jêniaknê biyoa yo, tun dê moi mini nam kêmliak bêbutau dê ade nak bêak biyoa kuni das, butau nak bêak o itê kêmliak awêi butau karang nak laut.",expository
359,"Dau cao itê nak mênêa tun dê bi kêciwo ngen itê khususnê dê itê sayang jijai snang. Awêi itê pêrnêak coa têmi uk gen nadêaknê sapêi itê gagal kêrno coa lok nadêak yo nano, jijai utuk mênêa si snang o itê kulo harus namên jano sêbênêanê dê awêi kênloknê. Dê awêi nêdingku uku harus bêrasea awêi kênlok tun tuaiku walau utuk moi sukses o uku pêrnêak coa manêu awêi nadêaknê, jijai uku mêsoa dalên luyên supayo uku bêrasea. Pas uku bêrasea uku kêmten ngen tun tuaiku dê uku sayang o samo ngen madêak amên uku minoi maaf kêrno coa têmi uk nadêaknê. Tapi uku bi nam têmbus kêsalêakku ngen uku têmuan niat uku harus bêrasea.",persuasive
294,"Adenê tamêak igai tun nak lêm keluargo dê niênnê têmamêak mênêa itê snang, coa si cuma tun tuainê bae dê mêding snang, tapi kutê kêluargo lai ngen tun dê pa ok kulo mêding asai snang o, Snang ngen lahernê anok dê mênêa tamêak sêpurno ngen duo, kêrno duo dê baik mnurut lêm Islam dio bakêa dapêt berkah ngen anugerah supayo titik yo nam tamêak lai jijai anok dê malim i o kulo si nam jijai anok dê awêi kênlok tun tuainê. Makonê amên itê miling ngen anok kuni si titik sapêi lai itê mêstai miling dê bêbaik, majêa ca o dê bêbaik, amên mênyayo kulo ngen ca o baik.",argumentative
1141,"Kuni bêl o gennê Komunis o cigai buliak ade nak nêgrai Indonesia, bêl o ade gennê Partai Komunis Indonesia nak nêgrai tê Indonesia yo, kêrno partai yo coa cocok nak nêgrai tê makonê napus ngen kutê dê têgen komunis do o nêlnyêp kuni tanêak Indonesia. Amên têmi uk cerito almarhum ninikku bêl o waktau zaman komunis, api dê coa lok têmotoa komunis do o nunuak, coa dulai do o gi sêpasuak pokoknê amên coa lok têmotoa do o nunuak coa sêlawêi coa sêmanêa kutênê nakso utuk masuk nak golongan komunis o. Utuk almarhum ninikku do o si taên lalau kuni sadêi min keluargonê uak kuni sadêi moi bêak imo, waktau o nadêaknê bi paok kutê tun sadêi waktau o têminga umêaknê ngen min kutê anok prêpuannê bunyin nak imo ngut ade tênang kuni rombongan komunis o.",narrative
711,"Amên itê têmi uk ade dê madêak robot dê ade nak pekeran tê do o bêtuknê dê awêi tun tapi gêmroknê pakêi mesin, robot o sêbênêanê coa kutê harus bêtuknê awêi tun ade kulo dê awêi bnatang, ngen ade dê bêtuk luyênnê. Uku pêrnêak têkanjêt waktau mukmêi nak do restoran  mewah, nak ruponê itê mêsên jano dê itê lok kutê o dê mlayan itê adeba robot, jijai waktau keme masuk keme mêsoa pnan uku agok heran biasonê playan gêgacang magêa amên ade dê masuk moi restoran, tapi dio coa si uku madêak ngen kuwatku itê mmêsên kêmuk moi kasir gi si kulo coa namên, lêm agok bingung o coa an têko robot min kertas menu ngen madêak “ selamat datang silahkan mau pesan apa “ lêm gi masiak heran uku mok kertas menu sudo kêmliak trus mêsên klok keme, si sêmimêt madêak “ ok silahkan tunggu terima kasih “. Memang zaman yo bi canggih nyên êan asaiku tênago tun bi cigai nakêi igai amên barêak yo.",narrative
364,"Pengalaman dê uku pêrnêak mêding o adeba waktau kuwatku têmuduak uku maling. Kejadiannê kêkiro dêpuluak taun dê sudo waktau o uku kêrjo jijai editing data program nak perusahaan buak import. Kêrjo ku o adeba mpek data buak, waktau o dê utuk nota penjualan lêbêak o bi sudo, uku rencana lok kêmrêjo data dê pembelian dê nak bilai o, kêrno nota pembelian o adenê nak mija kasir uku mok nota o trus uku mpek nak laporaan awêi biasonê, tapi pas pêlbêak waktau lok belek kuwatku dê nak bagian kasir mitung asea penjualan dê bilai o tapi cacinê ku ang, trus si lajau têmuduak uku mok caci dê ku ang o. Coa ade bukti si mlapor uku ngen bos, trus biali o kulo uku nêdan bos ngen coa hormat, uku spêt mênêa pembelaan tapi uku kulo coa ade bukti amên uku coa mok caci dê nadêak o smudonê uku gi nêdan kunê, uku mêding kêciwo nyên. Biade kêkêdau bilai managemen perusahan kêmliak nak CCTV ternyato isosi uku dê mok caci o uku dapêt informasi kuni kuwatku dê gi kêrjo di.",argumentative
2,"Waktu keme made acara keluargo, utuk mukmêi besamonê kêrno keme tingêa nak Lampung mako ade menu kmuk khas lampung gen nê Seruit. Nak menu seruit o dê wajib ade kan nangang, samea caluk, puyok jano manga tênamêak igai ade sêkulêmnê. Utuk udi namên bae puyok o adeba asea permentasi kuni buak diyên, asainê agok pi iak tapi mon diyênê coa nyêp, kan biasonê dê nakêi amên ade kan biaso amên kan wên, kan blido jano kan nila, kêrno Lampung kulo pa ok laut mako nam kulo makêi kan laut awêi kan simba, kurisi, kan tenggiri jano dê luyênnê. Nak acara keme yo keme makêi kan wên dê asai dagingnê kêmbiak baik nêbaning ngen kan luyên.",descriptive
1170,"Pendidikan mnurutku adeba hal dê pêting, kêrno ngen pendidikan itê dapêt lêmau pengetahuan dê nam itê gmuno utuk manêu idup. Jijai tun tuai bi pasêtba itê lok anok-anok tê nam manêu idup dê lêbiak baik. Modal dê itê mêlêi coa si cuma harto jano caci tapi madol lêmau pengetahuan. Utuk o ngen anokku uku têmkên perlunê utuk mlanjut moi sêkulah dê lêbiak lêkat igai pas lulus SMA, ngen trus kuliah pasêt têmamêak pengalaman, dapêt kuwat dê dau, ngen harapan dapêt kêahlian sêsuoi ngen bakatnê mêmasing, sapêi keahlian dê si dapêt kuni kuliah do o nam utuk modal nak lêm mêsoa kêrjo.",narrative
708,"Ngen pengalamanku têmukua barang elektronik sêbênêanê padeba itê mêsoa ngen têmukua nak toko bae, amên nam nilok dê galok têmukua nak ade kêkêdau aplikasi o. Mêak puce go dê agok mudêak o itê meker itê utung do o ati tau, pasêt ba coa kutê barêak o dê mêlêi barang coa sêsuoi ngen awêi dê itê kêmliak, mungkin ade kulo dê baês. Mnurutku dê utuk dewek lêbiak baik uku têmukua nak toko kunyau ba gonê agok la ang tapi itê puês do igai utuk garansi barang dê itê têmukua o jêlas. Memang uku bi cêmubo ade kêkêdau kilai utuk têmukua barang elektronik nak aplikasi tapi aseanê uku ku ang puês kêrno coa si awêi kênlok tê.",argumentative
182,"Têmoton film o têngên bae itê lok, ipê igai amên itê gidong nak dasêi ngen keluargo jano waktau itê nak luwêa itê noton ngen kêkuwat. Amên gidong kopoa ngen anok biasonê itê tmoton film dê dau isai unsur mdidiknê, lok si didikan formal jano didikan agamo, misalnê barêak film dê kuni têtanggo nêgrai tê Malaysia ade film dê asik tapi kulo ade isai dê mdidik utuk anok do o ba film Upin Ipin, cerito nal filmnê kulo bi lok srai ngen crito waktau zaman uku gi têtitik, jijai ati si barêak uyo bi zaman medsos. Kêmliak nak idup bêbilainê, jano permainannê do o kutê gi ca o an. Nak di kulo ade didikan agamonê dê gacang anok tê têmakêp nak lêm film o.",descriptive
893,"Ngen adené lingkungan té dé galok ménéa ité coa nyaman tingéa di o, misalné baréak sampah dé galok ménuak siring ngen tun di pao ade dé galok mu ang pégas nak di do o memang tanggung jawab dé bi tnugas nak di, tapi méstainé utuk ité jano tun dé tingéa di oba dé harus nam jémago lingkungan o, tétiko uku dewek awit méngiak amén uku ade kémliak tun dé galok mu ang pegas nak siring jano mu ang nak ipé bae, pérnéak kulo sapéi uku bribut ngen tun kérno masalah yo, uku amén témau tun dé baréak yo padekné najok blago amén si coa lok téna ok, témau ngen tun coa ade otok o agok payéak ité meker, makoné tétiko sapéi najokku blago. Dio sébénéané gawe pétugas dé ku ang coa méléi anjuran utuk tun dé tingéa nak lingkungan o, harusné dé mlangéa o néléi sangsi dé bénék supayo jé o utuk mulang késaléakné.",argumentative
772,"Kadêak bi tuai amên coa binai sutik o srai bae ngen tun titik, sêbênêanê sutik o dê nam gacang utuk masuk ubêt moi dalêak tê, jijai amên itê gidong sakit ngen sutik itê nam lêbiak gacang kaên kuni cuma muk ubêt. Uyo bi padek sutiko coa si awêi bêl o, uku tingêt waktau uku gi titik dolom sutik o pakêi nasêak kêrno waktau o dolom o do oba dê nakêi trus, amên bi podoa dolomnê nam nasêak. Amên sutik uyo do o dolomnê tik sudo dêbat nakêi langsung nu ang, do igai amên dolom uyo alus jijai coa brapo ngêding amên itê snutik. Uku tingêt bêl o pas snutik dolomnê masuk o kêbiak gisnê sapêi asai têningan kekea tê. Waktau o amên ade tun sabên sutik o masuk akêa kêrno memang gis, amên uyo mêak sabên kêrno coa ngêding nyên waktau sênutik o ngen dolomnê kulo rêrato tajêm. ",descriptive
790,"Mungkin ade kuni itê jano sêpasuak tê dê mêding kêno bêncano baiknê itê mêstai dau sabar ngen dau awit minoi petunjuk magêa Allah SWT supayo atêiv nêlêi ketenangan, memang coa mudêak mlupo kejadian dê itê mêding ipê igai mungkin pao ade kulo dê kelurgonê dê jijai korban, dio coa mudêak igai itê mlupo. Tapi itê harus nam mok kutê hikmah kuni di, mêak sapêi itê ade asai mêngiak magêa Allah SWT kêrno kejadian o, dio dê coa baik itê mêstai sadar kulo amên kutê o adeba klokNê, itê cuma manêu bae coa itê nam mubêak amên do o bi sudo ketentuanNê. Itê de tun Islam harusnê lok dau tênamêak istighfar ngen dau bêsyukur.",persuasive
748,"Tun dê awit mgêmêak jano bully o jibêak mangêp cetes, lok si bully masalah kêrjo, cacêt ngen masalah keluargo. Bully jijai biaso utuk pao tun tapi coa utuk tun luyên, hal yo nam mênêa tun jijai trauma. Kejadian bêl o pêrnêak gênmêak do o nam mênêa stres utuk pao tun, coa ja ang kulo stres yo nam jijai depresi, têmês ngen dê luyênnê, têtiko amên asai sabên o bi bêlbiak igê nam bae mênêa tun matêi bladêu. Jijai itê harus mêdan kutê gennê mgêmêak jano bullying yo, nêlêi pelajaran amên nam tun dê galok mgêmêak o nadau moi plisi supayo cigai ade igai tun dê saro kêrno bully yo. Mnurut artikel sehatq.com asai trauma ngen sabên sudo gênmêak jano bully o bakêa timoa halusinasi sapêi nam mênêa ulau gis, asai ulau gis o kêrno kêkêdai sebab adeba emosi dê coa stabil, trauma bully dê mliwêt batas, coa ade dukungan kuni keluargo ngen coa ade kuwat dê paok. ",argumentative
1137,"Faham jano ideologi ade kêkêdau dê itê namên, ideologi Pancasila dê ade nak Indonesia, ideologi dê ade nak Barat ngen do igai ideologi sosialisme. Nak lêm mlajêa ideologi sosialisme adeba jêmijai masyarakat dê sosialis, maksud ngen masyarakat sosialis adeba masyarakat dê ade asai perhatian dê lêkat ngen sêsamonê lok si ngen coa simpati jano empati. Adenê sipêt dê barêak yo sudo yo bakêa mudêak utuk mcapêi tujuan pembangunan Nasional dê lok cnapêi negara, kêrno sipêt sosialis do o sipêt dasar manusio, cuma bae sipêt o harus nlajêa ngen baik supayo nam jijai masyarakat dê adil ngen sejahtera. Timoanê sosialisme yo utuk mênêa do wilayah jijai makmur ngen dê lêbiak utamo kesejahteraan sêsamo.",descriptive
1083,"Kadêak itê uak kuni pnan bakêa bêncano jano uak kulo kuni laut do o mêak madêak amên itê coa gi bakêa mêding bêncano, do o rêsio Allah SWT mêak itê mangêp amên pnan tê o aman kuni bêncano, amên Allah SWT kêmlok nak ipê bae, têngen bae do o nam bae têjijai. Mnurutku itê cet waspada jijai têngen bae amên ade bêncano do o itê bi namên awêi ipê itê mêstainê. Utuk madêp bêncano yo itê harus ade lakêak-lakêak dê itê bakêa mok. Kadêak kêan itê tingêa nak pnan tê uyo ati tê têmi uk gennê bêncano, itê têp harus jêjago kemungkinan amên têjijai nak pnan tê.",argumentative
425,"Jijai umat Muslim bi namên awêi ipê kisah Nêbai Muhammad SAW ngen mukjizatnê. Kisah Nêbai yo coa si cuma cerito bae tapi jijai totoa dê nanêu nak lêm idup bêbilai, kêrno dau sipêt baik dê kênrêjo Nêbai. Kisah hmanêu idup Nêbai Muhammad SAW kuni laher sapêi mêningêa dau mêlêi pelajaran walau coa kutê mudêak ngen snang. Kisah Nêbai Muhammad SAW yo muloi kuni kêlaherannê nak Mêkêak bilai Senin duai belas Rabiul Awal taun lêmo otos tujuak puluak satu. Laher kuni inok dê têgen Aminah ngen tiaknê têgen Abdullah. Nak lêm Al Quran taun laher Nêbai Muhammad SAW genne taun gajah têpatnê nak Surah Al-Fil dê têmuan tainê taun gajah adeba taun pas pasukan gajêak dê nak bêak pimpinan Abrahah Habasyah sêmrang Ka’bah. Allah SWT mêdan pasukan gajêak o ngen mêluak burung Ababil mê us butau-butau.",argumentative
239,"Pêrnak waktau o keme moi Super Mall utuk mto ngen samo mêsoa sepatu kulo, sapêi di keme bi miliak sepatu ngen bi nêa kulo notanê, sudo o keme kêmliak nak Flayer Promo amên nak akhir mingau blanjo nak yo minimal lêmo otos ribau itê bakêa dapêt kesempatan mok do kupon undian, ternyato blanjoku lêbiak kuni o jijai uku dapêt kêkêdau lamêa kupon undian. Coa tê sêsako kupon ku o pas bi sudo nundi dapêt hadiah kulkas agok lai duai bang. Keme ngêding snang nyên dapêt hadiah o, coa tê sesako kulo nanonê cuma sekedar iseng cêcubo bae tapi min jêrkai  ruponê.",persuasive
110,"Biyoa Putiak do o ba gen do pnan dê dau tun ati namên, waktau keme belek êmsadêi uku ngen kêluargoku mto moi gennê biyoa putiak, walau uku asli tun Lebong pêi dêbat yo ba uku lalau moi mini. Pnanyo memang baês nyên ade biyoa jun, ade kulo pnan mênai , nak yo sêbênêanê agok unik kêrno biyoanê dêpêak biyoa panês dêpêaknê igai biyoa sêngok, utuk mênai itê nam miliak lok dê dipê. Waktau zaman Bupati an piyo nolah jijai pnan rekreasi,  nadêak tun tip bilai mingau pasêt rami, tapi uyo sayangnê bi ku ang nrawat jijai dau mêumêk pnan têtêmot bi usak cigai si mênêa igai, ngen dalên masuk mini kulo bi dau usak. Bel o pnan yo pnan tun tmamang mas sapêi uyo kulo gi masiak, itê nam kêmliak amên mini dau nak biding dalên dê gi masiak molah mas.",narrative
1103,"Memang uyo bi padek utuk itê ngen mudêak utuk nam makêi kendaraan umum, coa si barêak dêpuluak taun dê sudo utuk itê dê biaso makêi kendaraan umum, amên umêak tê coa biding dalên do o itê mêstai panêu kilêak utuk dapêt kendaraan umum, têtiko bêlmot kilêak. Amên uyo tingêa itê gmuno aplikasi do o bi dênapêt moi umêak, tingêa itê miliak lok dê makêi motor jano stom nam itê gmuno. Tapi walau bi padek ade tikonê itê mêding kêsal kulo ngen dê min angkutan umum cao uyo, awêi uku pêrnêak mêding waktau kêlmên uku mêsên si madêak mêluak mot, tapi pas kêkiro dêpuluak menit si madêak mêluak mbuye ngen alasan si gidong antri minyok, amên têmau barêak yo pasêt itê mêding agok kêsal. Akhirnê itê mêsoa luyên igai tapi itê dê niênnê bi rugai kak waktau.",argumentative
1013,"Kutê tun dê diêm nak umêak jano pnannê uyo do o pasêt ade ceritonê, lok si nak umêak siwo, umêak tun tuai, umêak dê si mênêa jano umêak stuangnê tuainê. Dau tun tê tingêa nak umêak tuai do o amên asuak basuaknê dê luyên bi têmuan umêak do o asaiku coa jiajai masalah utuknê, tapi amên umêak dê tênungau o dau sêpasuk dê lok mênêa jijai masalah do o bi cigai si baik utuk têp têmungau di. Mnurutku utuk tun dê têmungau umêak tuai baiknê tun tuainê amên gi ade nagiakba, knopoa kutê anok-anok nak di tên ang trus nagiak, itê coa namên mêak coa panjang omor do o bakêa jijai masalah kêdong bilai. Dê daunê dê têmêi masalah o kuni tun luwêa misalnê prêpuan jano smaten tainê stamang dê têmuan umêak o. Utuk milok mêak sapêi barêak yo têjijai masalah, gi idup yoba nagiak kutê supayo kutê nam tênang.",argumentative
390,"Coa ade dê baiknê amên idup mênyu ang, awêi sêpasuakku si saok ngen prêpuannê anoknê sêbênêanê ade têlau duai sêmanêi do slawêi, dê sêlawêi o bi mêningêa nak omor sembilan taun, duai sêmanêi uyo bi kêrjo. Sepasuakku yo dê sêmanêi si tingêa ngen asuaknê anoknê duai o tingêan nak mess pnannê kerjo. Uku bi mêlêi saran ngen si amên nam bêtunok igai coa utêp idup su ang, auba amên sehat awêi ipê amên sakit do o nadêakku ngen si. Jijai si o gesea tip duai bilai mubung uku cuma utuk nguta bae. Lok têmau kulo pnan keme agok uak, jijai ja ang têmau. Dê cet si madêak o masalah kêsedihnê si gi masiak bogoa meker prêpuannê bêl o, uku madêak jibêak ba meker igai amên nam kêsoa ba gitêinê.",narrative
751,"Uku adeba tun bêlau nak perumahan pnan uku tingêa uyo. Ati ade dêbulên keme têmungau umêak dê sêndio kuni kator smatenku. Suasano komplek perumahan o nyaman ngen padêk, tapi kêrno komplek perumahan o pêi sudo nêbangun makonê pêi kêdau umêak bae dê bi ade tunnê têmasuk uku ngen keluargo. Têtanggo dê paling paok ngen uku ade antaro lêmo umêak dê kosong, coa masalah utuk keme têmungau umêak dê gi masiak sunyai o. Do waktau anokku dê lai dê gimasiak nak SMP belek mdasêi ngen asai sabên si crito amên pas nak ujung dalên komplek si namêk tun têlau sêmanêi ngen madêak amên coa mêlêi caci di lok cnulik. Kêrno sabên anokku mêlêi kutê caci dê ade ngen si trus mlilai belek mdasêi. Hal yo mênêa keme kutê jijai pekeran ngen bilai o kulo keme minoi tulung ngen keamanan utuk nam mêsoa namên api dê mamêk anok keme. Coa an tun dê mamêk anok keme o takêp, asainê puês nyên kinoi mêak sapêi têjijai igai barêak yo.",narrative
1153,"Coa tê nam milok amên ade dê setuju ngen adenê LGBT, têbo o ade pêndapêt amên golongan o têp manusio biaso dê ade hok idup damoi tentram nak nêgrainê dewek. Têbo o kulo mngangap amên golongan LGBT adeba tun dê têmuan atêi, têmuan pêrasoan ngen nam kulo cito ngen tun luyên srai awêi masyarakat dê luyênnê, tapi bisonê ade nak pasangan dê têbo o snang. Mako kuni o utuk pihak dê setuju ngen LGBT minoi utuk nam mgo adenê têbo o ngen coa manusio awêi ipê mgo kulo perbedaan dan glung tê. Golongan LGBT tamêak dau nak Indonesia ngen adenê organisasi Ikatan Waria Jogjakarta (  IWAYO ) ade kuni sembilan belas dêlapên duai ngen Persaudaraan Gay Indonesia ( PGY ) dê sudo o bubêak gen Indonesia Gay Society ( IGS ) nak taun sembilan belas dêlapên puluak dêlapên.",argumentative
531,"Kêkêmuk kuni daerah keme Jang dê cet itê têmau waktau bilai rayo jano ade kulo amên tun ulêak biasonê kulo ade gennê juadêak Tat jano ade kulo dê madêak juadêak tênoa. Juadêak yo bêtuknê biasonê sêgai pat ngen kêlainê kêkiro têlau puluak senti kilai lêmo bêlas senti kêboanê kêkiro duai sapêi têlau senti, Juadêak yo nak dasnê makêi bungai amên cao keme madêaknê, bungainê nam makêi  nyoa narut dê kênsok pakêi gulo tênamêak ngen warno jano kêlok tê amên biasonê warno milêak, nam kulo bungainê nêa kuni nanas. Bahan utuk mênêa juadêak yo soa si saro igê, cukup gênum, tênoa, gulo, adas manis jano kulit manis bubuk ngen nioa jano nanas utuk bungainê. Amên asainê mêak coa pêcayo amên uku madêak padek nyên ipê igai amên pêpueng samo menem teh jano kupi, juadêak yo kulo taên sapêi dêbulên amên cao kêmsoknê bênêa.",expository
565,Ade mêmêi gennê Sulastri omor pat puluak delapên taun coa nam munyin asai snang ngen asai têkanjêtnê pas dapêt hadiah kuni undian kuni supermarket nak daerahnê. Si coa sako amên kupon dê si misai dê dau o nam mênêa si snang i o kulo keluargonê. Awêi ipê coa tip si blanjo nak supermarket o si pasêt mok waktau utuk misai bio data dê ade nak kupon o sudo o si mpek nak lêm kutak undian. Coa sêsako kupon undian dê gennê kêluwêa dapêt hadiah sakonê cuma dapêt kulkas tapi nyatonê si dapêt hadiah utamo motor. Têkanjêt ngen asai snang si mêding dê nanonê cuma cêcubo bae ruponê do o jêrkai utuknê,narrative
895,"Ité namén ngen adené lingkungan té o bersih luyén kuni asai nyaman utuk té do o kulo mé uak ité kuni kékédau penyakit. Méak ité cuma mot pétugas jano tun luyén utuk mersih pnan té, kuni iténé amén biaso ité bersih do o coa gi bakéa téjijai glung té kotor. Amén uku coa ku mot tun luyén mberes amén uku nam ngen ade waktau do o tétiko uku mersih dewek khususné dé glung uméak keme, pegas amén bébilai nak pnan pégas dé ité témuan ipé igai coa ade tutupné do o bi pasétba jijai sa ang penyakit, ité coa nam mandal petugas bae, amén nam ité waktau muang pégas moi pnanné o ité miliak kiléak, ipé pégas dé bakéa ajua ngen ipé dé coa ajua, makoné usahoba utuk ménéa pnan pégas o méak do pnan, néa ba duai jano télau jijai ité nam cém éi ngen miliak pégas té o, utuk glung té nam bersih ngen tératur.",persuasive
200,"Waktau bêl o tingêt gi pêi tmat SMA, uku nge kêkuatku ndaftar moi perguruan tinggi negeri nak dê ade nak pnan keme. Waktau o kulo amên kingêtku gi agok saro utuk itê nam masuk perguruan tinggi negeri, tesnê bae dau dê coa nam. Uku waktau o sêbênêanê coa ade minat lok mlanjut tapi kêrno kêkuwat majok jijai uku lok cêcubo bae. Keme ade tun tujuak dê spok daftar nak di, kuwatku dê luyên agok sibuk kêrno lok madêp tes, amên uku biaso bae jijai coa ku maêp igê lok timo jano coa. Waktau tesnê uku misai bae ipê dê kênamku, ipê dê coa nam têningêa. Jijai pas waktau pengumuman uku coa kêmliak waktau pengumuman gi nasuk tun liwêt koran, jijai dê kêmliak kuwatku, Alhamdulillah gen ku ade, jijai keme tun tujuak dê lulusnê tun têlau. Bi pasêtba uku mêding snang kêrno lulus ipê igai ngen tun tuaiku kêrno si ba dê niênnê maêp uku nam lulus nak perguruan tinggi negeri.",narrative
618,"Nak lêm agamo mêak itê cêcubo madêak masalah agamo tun luyên kêrno dio bakêa ade akibatnê, itê dewek bae walau lêmau agamo tê didik mêak cêcubo tun mino agamo tê bi pasêtba bribut. Awêi tun iding umêak keme si o agamonê Islam  pêrnêak tênko tun majok bribut, masalahnê didik kêrno si madêak tun dê agamo luyên kuni Islam o coa gi bakêa masuk sêrgo samo bragam sêbênêanê. Tapi dio bi mênêa tun singung ngen mêngiak, mujua waktau o uku kulo gidong ade jijai uku têmnai masalahnê jano, pas uku binamên uku cubo mêruwoi kêduainê, mujuanê kulo kêduainê lok uku dêmamoi. Sudo o pas tun dau o bi belek uku madêak ngen tun iding umêak o jibêak igai pêrnêak madêak awêi o ngen api bae, kekerba awok tê bae, itê kulo ati tau bakêa masuk sêrgo nadêakku, do o gennê smingung tun api bae bakêa mêngiak.",argumentative
65,"Utuk pa o tun mêsoa caci coa si Cuma jijai pegawai bae, dau kulo dê mukok usaho ngen dagang, ade usaho dê muloi rami uyo adeba usaho kêkêmuk, nak tun pasti parlu kêmuk utuk idup. Usaho umêak makan adeba contoh kêrjo dê mêngasea. Umêak makan adeba usaho dê sêmdio utuk kêkêmuk biasonê nak umêak jano biding dalên utuk umum. Amên itê ade hobi ngêsok coa si salêak itê cêmubo mukok umêak makan. Peluang nak usaho umêak makan yo coa pernêak ade abisnê. Usaho umêak makan kulo coa gi bakêa nyên sapêi têngen bae, ngen nam jijai bisnis dê ade utung, dê petingnê itê nam sêmdio kêkêmuk dê padek dê coa si srai ngen umêak makan dê luyên, dio ba dê bakêa têmtau utuk itê manêu usaho yo.",argumentative
801,"Mênyuang do o bi pasêtba galok ngêding sabên, awêi kuwatku Edi si jak têningêa tun tuainê si mênyu ang têmungau jijai baliak ngen têmungau umêak tun tuanê o, kêrno aasuak basuaknê dê luyên bi têmuan umêak mêmasing jijai umêak o si bêtêlau ngen anoknê têmungau. Amên ceritonê ngen uku prêpuannê amên si lalau kêrjo do o coa binai diêm dasêi ipê igai anoknê kulo gi titik, utuk bêbilai prêpuannê amên kêbilai do o nak pnan stuagnê ngut pêlbêak mot kuwatku belek kuni kêrjo baru si dêmapêt trus belek mdasêi. Memang nadêak kuwatku o umêak tun tuainê o kosong bi kêkiro duai taun sê ati si têmungau, waktau o kêrno kuwatku o kêrjonê agok uak jijai si nyiwo nak paok pnannê kêrjo, uyo si baliak kêrjo makonê si nam têmungau umêak an jano umêak tun tuainê.",narrative
535,"Ade cerito ngen uku waktau uku nak sadêi, dio têjijai niên ngen uku waktau o. Jijai uku waktau nak sadêi keme kêrjo nak perkebunan kupi dê ade nak di, uku dapêt tugas kêmawal stom min barang moi gudang, keme kuni perkebunan brakat kêkiro jam sembilan pueng, Kêrno pnan gudang o agok uak jijai agok an kulo muk waktau. Belek kuni gudang keme bi agok kêlmên kêkiro jam dêpuluak sapêi nak kator kêbun, sedangkan uku tingêa nak sektor duai amên kuni kator kêkiro num kilometer. Malêm o uku lok belek moi kem keme, uku mênyu ang min motor mlitas nak biding kêbun kupi dê dêpêaknê o gimasiak imo, jijai kêlmên o kulo agok mê on pas uku belek. Bi ade kêkiro duai jano têlau kilometer pas têpatnê nak muko mêsin gesek dê bi cigai nakêi nak di motorku matêi mêsin, uku tu un lok midup motor kêrno agok kêlêm uku têmulok motor  moi pnan tê ang bêak lapu nak tiang listrik, gidong têmulok o ba uku têkanjet kêmliak nak belek awokku ade dê têmotoa kêten agok putiak lai, pas uku bêdan si nyêp. Pas motor bi idup uku gêgacang belek ngen kmasai coa baik.",narrative
272,"Coa têbayang amên itê coa sêngajo têmau artis idolatê pas gidong nak mall, bi pasê niên asai lok mêkiknê kêrno kêmbiak snangnê, ade kulo dê sapêi nginoi kêrno sênang o. Jibêak igai têmau, têmi uk lêgaunê jano kêmliak nak tv bae bi snang nyên ipê igai nam têmau langsung. Asai snang o, kêrno adênê hormon Dopain dê nêproduksi awok bakêa mênikêt kêkêdau lipêt. Biasonê nêding tun dê gi uai ngen tun gi titik, têbo o bakêa lêbiak kêten snang nyên nêbaning ngen tun dê bi tuai. Hal yo kêrno tun bi lai jano tun titik hormon Dopainnê gi ati stabil ngen coa stabil sapêi coa nam kontrol.",descriptive
1040,"Bi dau bukti amên wakea kuni partai politik o coa meker rakyat, waktau itê rakyat gidong saro wakea rakyat mto têtiko sapêi moi luwêa nêgrai, itê rakyat ade masalah ngen perusahaan mungkin itê kêno PHK jano tanêak tê nêmok perusahaan ipê dê nadêaknê jijai wakea tê tu un jano coa mao smudo masalah o, ati uku kêmliak wakea kuni partai politik jano bae dê nam kak muko amên rakyat gidong ade masalah baik ngen swasta jano pêmritêak. Dê daunê awêi coa namên trus amên bi snudo rakyat dewek masalahnê baru si timoa ngen madêak gêntai coa madêak ngen si. Jijai intinê utuk tê rakyat amên lok miliak wakea kuni partai politik o kiliakba dê kêkiro bakêa meker rakyat, mêak silêu ngen caci sotos ribau neker do o bakêa jijai tu uak utuk lêmo taun moi muko.",persuasive
165,"Kegiatan dê sipnê utuk misai liburan dêbat yo dau mabis waktau nak umêak. Awêi ipê ca o nê keluargo nam misai waktau luang dê ade manfaatnê, amên miliak liburan nak dasêi mêstainê misai kegiatan dê nam masêak kreatifitas keluargo. Gegiatan dêbat yo ngêsok sêsamo, pasêt nyên dê padek asainê amên nak liburan yo nam mêmuk spok ngen keluargo. Mnurut fimela.com momên ngêsok spok keluargo yo dapêt mênêa hubungan lêm keluargo tamêak pa ok ngen nam mênêa lêbiak harmonis. Dio manfaat amên ngêsok sêsamo ngen keluargo, pertamo nam miliak menu bêlau dê ati pêrnêak cêmubo, kêduai nam blanjo spok ngen keluargo, do igai nam bêbagiak tugas ngen kutê anggota keluargo sapêi kêkêmuk nam muk spok.",argumentative
634,"Badminton dioba uku dê galok main waktau gi titik, kêrno tun tuaiku hobi kulo ngen olah raga yo jijai uku kulo nam main badminton yo kuni titik. Waktau o uku gi tingêt raketnê o atisi luyên dê kuni kiyêu, amên uyo bi dau mêmêcêm ade dê kuni bahan carbon ngen dê luyênnê. Amên keme gi titik bêl o dê coa têmuan raket nam mênêa kuni kiyêu dê pêtingnê nam utuk main, nak latêt keme o jênijai pnan main badminton waktau o, makonê amên pêlbêak pnan keme rami dau tun gabok utuk main badminton yo. Mujuaba utuk zaman uyo utuk permainan olah raga yo bi dau nak ipê-ipê, muloi kuni pnan main biaso sapêi ade klub dê itê nam masuk moi mini, do igai muloi kuni titik sapêi tuai kulo ade pnan main utuk olah raga yo.  ",expository
841,"Jak ade dau aplikasi dê nam itê gêmuno utuk bisnis tê ngen biaya muêak, do o bi rêrato tun dê manêu bisnis khususnê jagêa do makêi aplikasi. Utuk itê dê lok cêcubo gêmuno kulo coa ade salêaknê itê makêi aplikasi utuk nam jagêa liwêt online yo. Kuwatku Hendra ayok si jagêa makêi cao online yo si mukok toko bajau nak do pnan, amên cêritonê waktau gi jagêa bêl o do o utuk omsetnê biaso bae, dêbilai gênêpba utuk mukmêi bae. Jijai si cêcubo utuk jagêa liwêt online yo, dê pertamo mêlêi saran yo adeba anok pertamonê dê gi kuliah, si majêi kuwatku o awêi ipê cao-caonê nam jagêa liwêt online. Pertamo si makêi aplikasi instagram, kuni di o kêten ade aseanê, sudo o si muloi têmamêak aplikasi igai dê luyênnê sapêi uyo si makêi kulo youtube utuk jagêa, jak si jagêa online yo usahonê tamêak maju, sapêi uyo si bi makêi ade kêdau tun karyawan utuk usahonê.",narrative
951,"Pêrnêak uku waktau nyêb ang moi Jawai, Tu un kuni kêpêa uku langsung mêsoa umêak makan kêrno bu ngêding nyemen, ayo têngêk kêpêak keme mukmêinê kuni dasêi jijai bi kêkiro lêmo jam hmanêu bi ngêding nyemen. Uku mêdan stom nak umêak makan dê agok lai, ayok bêdan uku sêbênêanê bi agok heran gêntai stom dê bêdan nak di o didik sêdangkan jam o bi waktau tun mukmêi bilai. Tapi uku muang sako pekeran kidek o ngen trus bêdan nak umêak makan o, coa an keme bi sêndio utuk mukmêi, keme waktau o tun pat kêrno bi nyemen keme langsung mukmêi. Uku mok lapên kan kuwatku dê nak idingku mok lapên monok gureng, bi têngêak keme mukmêi têtibo kuwatku kêmten ngen uku isai nak lêm monok gureng o bi ade belatungnê, têtibo kêmliak do o uku langsung asai lok mutêak trus uku moi toilet jijai mutêak nyên. Kuwatku mêdêu pelayannê komplen trus pelayannê minoi maaf ngen gêmitêi monok gureng bêlai tapi keme bi cigai sliro utuk mukmêi gai. Sudo masên keme lalau kuni di.",narrative
1173,"Tun-tun pêting awêi ibu Sri Mulyani Mentri Keuangan, ibu Retno Marsudi Mentri Luar Negeri jano almarhum Bp. B.J Habibie ngen dau luyên igai têbo o nam dapêt posisinê kêrno têbo o ade kemampuan êmau dê si dapêt ngen mok pendidikan nak kuliah, tapi amên itê kêmliak têtanggo dê jijai bos pecel lele jano bos sapai dê kayo coa pakêi kuliah, coa ade dê salêaknê. Kuliah o memang coa nam jêmamin maso moi muko tun tapi tun bakêa dau peluang dê lai utu lêbiak baik moi mukonê, nêbaning ngen tun dê coa kuliah. Dê nêbahas yo adeba peluang coa si kepastian, samo halnê tun dê coa kuliah coa berartai idupnê bakêa saro, jijai kutê o têgatung ngen pribadi mêmasing nak lêm mok peluang jano coa.",expository
846,"Ade handphone do o nam nadéak coa ketinggalan zaman, kérno ngen handphone ité nam dapét informasi dé bélau. Dau aplikasi dé nam ité download luyén kuni o kuni ngen adené aplikasi ité nam dapét hiburan ngen coa harus kéluwéa uméak. Luyén kuni aplikasi Facebook ngen Whatsapp ade kulo aplikasi luyén dé tégen twitter, dé galok uku makéi. Ngen nam masuk twitter uku namén hal bélau, nam gabung ngen percakapan, témotoa akun tun luyén ngen kémliak beranda twitter tun luyén. Coa si bae ité cuma nam dapét informasi dé gidong rami nak twitter tapi ngen masuk nak twitter uku kulo nam magiak dé lélucu nak twitter ngen apload status, ngen i o dau dé seru uku dapét ngen ité kulo dau dapét kuwét bélau.",narrative
1075,"Mêak sako tun dê idup nak têbo o mêding saro, dau tun barêak nak sadêi keme amên si bi jêmau nak sad do o si bakêa moi têbo utuk murus kêbunnê, têtiko sapêi kêkêdau taun si coa belek, si belek kulo amên ade pêting nyên amên coa o si coa bakêa belek. Idup nak têbo o luyên kuni udaro dê gi bersih utk kêkêmuk kulo gi sehat nyên awêi arêak pgen lapên nak têbo o coa ku ang-ku ang asal itê lok bêgêrok, cêcoanê mêsoa tiêu nak pulu lupuak bae do o bi nam jijai lapên mukmêi tê. Amên dê galok mêsoa kan nak biyoa tingêa kmewea bae coa pakêi mngasên.",persuasive
1097,"Amên itê biaso idup nak kota asaiku pertamo itê coa gi bakêa taên idup nak sadêi, nak sadêi sunyai ipê igai kêlmên bilai, do igai cao idup tun nak sadêi do o uak nyên ngen cao itê dê idup nak kota, nak kota ja ang itê kêrjo sêsamo baik utuk pribadi jano utuk umum kutênê pakêi upêak, amên nak sadêi do o biaso kêrjo ngen cao gotong royong, jijai dê niênnê gaya idup nak sadêi o awêi keluargo lai, amên ade jêjano tun dau bakêa têko magêa, amên itê nak kota amên ade jêjano paling dê dêpêak umêak tê bae dê mnêko. Mungkin kêrno tun sadêi o bêbilainê tani jijai utuk kêbilai itê ja ang têmau tun dê gi ade nak sadêi lok si sêlawêi jano sêmanêi do o kutê moi kêbun jano sawêak, amên lok kêmliak agok rami pas waktau tun-tun di pêi sudo panen jano ade tun knulêak.",descriptive
361,"Uku pêrnêak kulo nêpas kêrjo kêrno adênê laporan kuni kuwat dê mênêa uku nêdan bos. Waktau o bos bi pêcayo nyên ngen uku, mungkin dau kêkuwat dê agok coa snang kêmliak uku paok ngen bos. Jijai coa ku namên amên kêkuwat ade dê mot kêsalêakku, pas uku mênêa salêak didik jijaiba bahan utuk têbo o nam mlapor uku ngen bos. Waktau uku nêdan coa tau kêmasai dê ad nak lêm pekeranku, meker nak dasêi perlu caci pokoknê uku kêmbiak sedihnê. Dio kulo jijai pengalaman bagiku utuk moi mukonê, muloi kuni o uku amên kêrjo sêbatas dê tugasku bae do igai amên nam itê jibêak paok igê ngen bos.",narrative
188,"Kwalitas film nak Indonesia utuk uyo bi baik ba itê nam kêmliak film-film Indonesia uyo bi nam besaing ngen film-film kuni luwêa nêgrai. Kuni sisi ceritonê ngen pemainnê bi bêbaês awêi film horor Indonesia, amên bêl o film horor Indonesia o kêsannê coa brapo mênêa sabên ngen ceritonê kulo mênêa mudêak jêmau, tapi uyo film horor Indonesia bi cukup ade kwalitas awêi film KKN Di Desa Penari. Film yo nêmok kuni cerito horor dê bi dau tun namên waktau taun 2019. Mnurut dê têmulis film yo cerito yo nêmok kuni kisah nyato kelompok mahasiswa dê gidong Program Kuliah Kerja Nyata dak sadêi Penari. KKN o coa awêi mêstainê kêrno dau pengalaman horor dê nding têbo o, sapêi program KKN yo dau kendalanê.",persuasive
481,"Coa si uak kuni pnan keme nak Cu up ade cerito kuni mêna o dê rêrato tun Jang namên critonê. Uku ngen kêluargo moi mini dêtaun dê sudo kêrno nak di o adeba pnan tun tamasya, tip bilai Mingau jano bilai libur tun dau lalau moi pnan yo. Nak cerito yo pnannê nak suban têpatnê nak dalên kuni kota Cu up moi Lubuk Linggau, dê tun dau rami moi mini kêrno nak di kulo ade pnan mênai biyoa panês jano biyoa bli ang, paok di ba ade gennê butau nginoi. Butau nginoi yo uyo tun madêak Putri Selangkah, ceritonê bêl o butau yo pnan mênung ngen pnan nginoi Putri Gemercik Emas dê coa lok jênudau ngen Putra Gambir Melang anok kuni sukau Jang, gentai tun madêak gennê Putri  Selangkah kêrno waktau o têngen putri yo lok lalau pêi dêlakêak si nyêp têtibo bi sapêi pnan tujaunê. Belek cerito moi butau nginoi yo nano bêl o amn nadêak tun têtuai nak paok di butau yo cet kêmluwêa biyoa ngen ade suaro awêi tun gidong nginoi.",narrative
1041,"Kuni kêkêdau tokoh politik ade do jano duai dê itê namên ngen itê tingêt kêrno jasonê. Uku kuni titik dê uku snang o ngen gês Presiden pertamo Ir.Soekarno, si o dau tun snang do igai si amên nak dênio têmasuk Presiden dê dau nêgrai luyên sabên. Luyên kuni jijai proklamator si kulo dau kêmluwêa pekeran-pekeran dê ngut uyo dau tun makêi, utuk nam mênêa maju bangso liwêt anok-anok uai supayo smangat mênêa maju bangso Indonesia. Dau dê uku nam mlajêa kuni mbaco sejarah Ir. Soekarno, amên itê bêbênêa manêu awêi smangat dê si têmuan maksudnê cao-caonê uku yakin utuk nêgrai tê Indonesia do o bakêa maju ngen nêgrai luyên kulo coa nam kêkêloknê ngen nêgrai tê.",narrative
440,"Waktau uku ngen kuwatku moi luwêa kota pas kulo bilai o bilai Jum’at, jijai keme dapêt sêmyang Jum’at pas nak sadêi dê nak di ruponê dau tun Jawai. Uku ngen kuwatku coa ade dê tun Jawai, uku tun Jang kuwatku tun Lampung. Waktau Khotbah uku ngen si dau coa ngertai kêrno nak di ruponê khotbah o pakêi baso Jawai, amên kuwatku nadêaknê coa nyên ngêrtai gok didik, tapi uku kêrno bêl o an kulo nak Jawai jijai dau dê uku ngêrtai kadêak dê khotbah o makêi baso Jawai dê alus kulo uku namên. Intinê isai khotbah o majok kutê utuk nam mêak têmingêa sêmyang kêrno sêmyang o ba dê dutê tênanye nak akhirat sudo yo amên itê bi mêningêa.",narrative
619,"Kuni dê pêrnêak uku mêding trus mêngiak ngen tun dê mimok masalah sukau, uku bi dapêt pengalaman nak di. Jijai itê sêsamo luyên sukau mêak sapêi mênêa api bae mêding asai singung, makonê nak lêm itê bêgaul ngen dau sukau yo itê nam mbiso awêi ipê pêmekeran tun dê itê majok miling o. Dê ndingku uku dau kênal ngen mêmêcêm sukau, kêrno uku coa pêrnêak ipê igai sapêi mino sukaunê makonê keme bi awêi sêpasuak walau keme luyên sukau, amên uku memang uku lok dau namên cao ngen adat sukau luyên kêrno ade dê itê mangêp baik nak sukau tê tapi coa baik utuk sukau luyên. Makonê kulo uku jijai dau dapêt sêpasuk kuni sukau luyên, kêrno uku bêrusaho nam têmotoa cao nê amên gidong kopoa dau sêsamonê.",expository
408,Sêmyang lemo waktau o adêba kewajiban tun Islam lêm manêu ibadahnê. Sêmyang o adêba amal ibadah dê pertamo dê bakêa nêhisab nak akherat. Lêm itê manêu ibadah sêmyang o dê pêtingnê itê harus namên nyên cao ngen baconê. Makonê amên itê têmingêa do waktau sêmyang bae do o bi masuk duso lai. Nak lêm Surah An-Nisa ayat sotos têlau Allah SWT berfirman dê tainê : “ Sesungguhnya sholat itu adalah kewajiban yang di tentukan watunya atas orang-orang beriman “. ( Qs. An-Nisa : 103 ). Utuk manêu kewajiban sêmyamg o itê harus kêmrêjo bêbênêa supayo sêmyang tê sah trus dapêt pahalo ngen berkah.,persuasive
316,"Api tun coa sedih amên ade keluargo tê dê mêningêa, kêkênoi dê mêningêa o tun tuai tê. Keme ngêding nyên waktau tiak keme mêningêa kêkêdau taun dê sudo, keme bnum basuak lêmo sêmanêi ngen do sêlawêi dê paling tuai. Waktau bilai si mêningêa o keme dê nam kopoa têmungau ade lêmo basuak, dê do coa nam belek kêrno si kêrjo uak. Tiak keme mêningêa kêrno sakit gulo dê nidêpnê, sêbênêanê bi an sakit o keme kulo bi usaho mubêt moi ipê-ipê tapi gennê bi takdir jijai cigai tê nam milok. Antaro keme dê paling sedihnê o kakok keme dê sêlawêi, amên keme bi sudo têlau bilai keme bi biaso igai coa brapo sedih igê kêrno keme bi ikhlas, tapi kakok keme  coa si sapêi mêmingau gi sedih. Uku mujuk si uku madêak amên slen ngen almarhum jibêak ba bogoa sêmdingn igai ikhlas ba kunyai si tênang nak di ngen itê mbo duo.",expository
214,"Ujian o adeba cao utuk mukua kemampuan api bae. Pelaksanaan ujian maksudnê utuk tau sapêi batas ipê pengetahuan ngen kênam dê tun o têmuan. Ujian kulo jênijai utuk evaluasi mênilai kêdau kêlai pengetahuan dê bi nam ngen kêpacok dê bi dapêt. Mngêding snang nyên têrnyato kemampuan ngen kêpacok dê ade ngen uku nam mênêa uku lulus ujian lêm penerimaan karyawan nak perusahaan dê bi terkenal. Bi têbayang awêi ipê bêbilaiku jijai karyawan ngen uku kulo nam dapêt caci utuk mênuak kebutuhan bêbilai ku. Uku nak perusahaan yo timo nak bagian pembukuan, memang nak pembukuan yo ba utuk sêmêntaro dê nam uku kêmrêjo slamo yo.",argumentative
1101,"Utuk zaman yo bi padekba itê bi nam mêsên angkutan umum kuni dasêi, ngen adenê kemajuan awêi uyo do o itê cigai perlu uak panêu utuk nam têmau angkutan umum. Uku amên bêl o utuk nam têmingia angkutan umum yo ku ni dasêi do o harus panêu kekea kilêak abiak têngêak kilometer baru nam têmau angkutan umum. Jijai waktau gi sêkulah bêl o do o mêstai gêgacang brakat kuni dasêi mêak sapêi têlat sêkulah, ipê itê panêu kilêak sudo o igai agok cênok kulo mot angkutan dê mlitas. Dê an uku tingêt o waktau sêkulah bêl o do o utuk okos anok sêkulah memang agok mudêak nêbaning ngen tun biaso jano tun kêrjo, jijai amên lok gabok moi umêak kuwat walau bilai libur sêkulah kulo uku galok makêi sêrwêa sêkulah ngen dasnê kaos tênutup jaket, jijai utuk okos gi têp nitung okos anok sêkulah jijai mudêak.",narrative
1069,"Amên itê pêi tingêa nak pnan bêlau dê dutê itê meker o utuk nam baik ngen têtanggo, biasonê kulo itê dê bêlau têmêi dutê, misalnê majok miling jano mêlêi namên amên itê ayok yo tingêa nak ipê, intinê itê kêmnal awok tê kilêak. Utuk mênnê itê bi nam kêmliak têtanggo tê o si ade asai snang coa ngen adenê itê nak idingnê, amên pas si ade waktau si mot itê lok majok ngênguta igai do o berartai si snang itê ade nak di, tapi amên si ja ang lok miling jano pas si nak umêak ja ang kêluwêa itê bi nam namên amên têtanggo tê o coa buliak gêmangau, mungkin sinê coa galok miling jano coa têbukok ngen tun luyên, ipê igai ngen tun si bêlau kênal.",expository
787,"Amên tun dê bi ade mêding kêno bêncano biasonê si agok trauma amên mingêt waktau têjijai o, awêi kuwatku mnurut ceritonê waktau kêno bêncano o si cigai panjang peker, dê pêtingnê dê ade nak otoknê o awêi ipê si nge keluargonê slamat. Utuk harto do o cigai si meker, ipê igai pas sudo bêncano tsunami o waktau si mêsoa tokonê dê bi rato ngên tanêak cigai têmau igai, samo o si kulo kêmliak dau bukêi tun nak ipê-ipê tamêak bae si cigai lok mêsoa, dê pêting utuknê si ngen keluargonê bi slamat kuni bêncano o. Amên anoknê dê lai madêak waktau mlilai kuni tokonê o asai cigai mlat pitok igai, ipê igai tun kutê mlilai moi pnan dê lekat utuk nam milok mêak sapêi nêmin umok lai o. Ngut uyo anoknê dê lai cigai lok amên najok moi laut.",descriptive
260,"Uku bi lêmo bêlas masuk num bêlas taun manêu usaho dewek nak bidang kontruksi, utamo usahoku yo kerjo nak bidang kontruksi atêp, keme mêgong ade do merek bahan utuk kontruksi atêp dê bi dau tun namên, utuk nak Indonesia coa si tun coa namên ngen merek yo, kêrno keme dê utamonê jêmagai kwalitas, kwalitan bahan i o kulo ngen kwalitas pasangan jano kontruksi. Kê an uku manêu bi paok num bêlas taun yo perusahaanku bi ade lêmo kilai dapêt penghargaan duai kuni AEKI, do kuni pemriteak duai igai kuni perusahaan dê uku mêgong merek. Snang nyên asainê nam dapêt penghargaan yo kêrno dio kulo bakêa têmamêak nilai perusahaanku nam matai tun luyên.",narrative
19,"Ade nak iding pnan ku kêrjo, di o ade tun jêmuoa es nyoa uai ngen lemeu, amên bi jam sebelas minas sapêi antri kêmbiak dau tun lok tmukua es nê, es nyoa uai nê sêbênêa nê biaso bae Cuma nak di es nyoa uai nê cênapua ngen lemeu, do igai si makêi gulonê isosi gulo nyoa tapi makêi gulo nau, makonê asai nê agok luyên kuni dê luyên. Bêl o waktau uku ati namên dau tun mêluak cêmubo es nê,  uyo uku bi masuk langganan ba nak di bi gesea tip duai jano têlau bilai dêbat uku singêak di. Pnan nê nak daerah Teluk Betung Bandarlampung, gen nê es mang Udin, pas nê nak muko pasar Mangga Dua Teluk Betung. Nak di kulo dau kêkêmuk luyên awêi empek-empek ade kulo, donat ngen luyênnê. Amen udi moi lampung buliak ba udi cêmubo es mang Udin.",persuasive
1005,"Gêgara mon awok dau tun cigai lok maok ngen cigai lok kêmuat amên itê dewek coa nam jêmago kebersihan tê. Awêi têtiko amên coa lok lalau moi ipê-ipê do nak dasêi mênai bae malas, bi dêmalêm itê tidua mungkin bae eteng dau kêluwêa waktau itê tidua o, amên pêpueng itê coa mênai do oba mon awok dê itê coa sadar tun dê paok tê dê sêmnok. Intinê utuk jêmago awok ngen jêmago kebersihan tê bilai o lok itê lalau jano coa mênai o itê mangêp wajib utuk tê mêak sapêi itê mnyelek iding tun kêrno malas mênai o bakêa mênêa awok tê kêmon. Dêniênnê ngen itê nam jêmago awok tê luyên kuni itê mêding sehat tun kulo snang amên iding tê kêrno awok tê coa kêmon. Ipê igai amên tênamêak makêi minyok um.",persuasive
30,"Tun dau ade madêak muk kalêak mlinjo o amên nêlapên padek, uku ngen kuwatku Agus ade mukmêi nak luwêa kota pas nak di uku kêmliak ade lapên kalêak mlinjo o, uku cêcubo muk, memang waktau muk padek ba asai nê, tapi pas kêkiro dêjam sudo o ngêding asai kung ku gatêa trus botok, sakoku uku masuk angin jano kêno rokok ruponê iso. Uku mingêt nyên amên nano pêi sudo muk lapên kalêak mlinjo o, muloi kuni o ba ngut ba uyo uku cigai lok cêmubo muk lapên o, kadêak ba si baik cigai nyên uku lok jê o asai nê.",narrative
436,"Utuk tun Islam manêu sêmyang lêmo waktau o jijai tiang agamo utuk mubung itê magêa Allah SWT. Manêu sêmyang lêmo waktau yo adeba pêritêak wajib kuni Allah SWT magêa hambanê. Pêritêak sêmyang lêmo waktau yo ade nak lêm surah Al Isra ayat tuhuak pulak dêlapên dê tainê “ Dirikanlah sholat dari sesudah mata hari tergelincir sampai gelap malam dan dirikanlah pula sholat subhu, sesungguhnya sholat subhu itu di saksikan oleh malaikat ”. Nak lêm Hadist kulo bi jênlas sholat o mbiso antaro tun Islam ngen tun kafir. Sêmyang lêmo waktau hukumnê wajib ade kulo sêmyang sunah dê coa wajib tainê amên itê kêmrêjo dapêt pahalo amên itê coa kêmrêjo coa jêjano. Utamo sêmyang sunah adeba utuk têmutup dê ku ang waktau sêmyang wajib, têtiko sêmyang wajib o ku ang sêmpurno awêi ku ang khusuk, ngen coa tenang, luyên kuni o sêmyang sunah têmamêak amalan kebaikan ngen makêt drajat tê magêa Allah SWT.",expository
1138,"Sosialisme o timoa kêrno adenê coa mrato dê kten nyên antaro tun dê ade modal ngen tun biaso jano pekerjo. Waktau o faham liberalisme gi dau ngen kondisi nak sektor indutrialisasi do o adenê praktek kapitalisme, dê tainê tun dê têmuan modal gmuno tênago buruh makonê sapêi ade gêjolak dê kêmlok amên tun dê pribadi ngen modalnê do o nêlnyêp. Modal o harus sêsamo dê têmuan trus utuk manêunê kulo harus sêsamo, ngen awêi o asea dê dapêt nam magiak cao adea ngen mrato. Tujuan kuni sosialisme yo mênêa do wilayah o nam jijai makmur liwêt usaho kolektif ngen produktif.",argumentative
513,"Kuni pnan keme daerah Jang ade gennê ta ai têmimang anok, ta ai yo cêmrito amên tun tuai o kêmbiak sayang nyên ngen anok. Utuk mêna ai ta ai têmimang anok yo sêlawêi ngen sêmanêi biasonê ade pat pasang jano lêbiak, utuk dê mi ing nê makêi têtabuak ngen alat tradisional kuni Jang. Lêm mêna ai dê sêlawêi biasonê makêi bajau mêna ai bajau khas jang awêi nak pnan luyên utuk o bi ade bajau khususnê i o kulo dê sêmanêi , amên dê sêlawêi si sêmamea anok biasonê kulo utuk gitêi anok o si sêmamea bonêka jano sêngajo nêa kuni buluak. Ta ai yo biasonê nade amên ade acara lai gen ade acara adat, amên dê ta ai yo nam itê awit kêmliak coa si barêak ta ai kêjai.",descriptive
253,"Hal dê mênêa snang nak lêm idup ku pas waktau keluargoku gi masiak ade kutê, Bêkopoa sêsamo nguta ngen bragam sêsamo, trus têmi uk jano bae nasehat-nasehat kuni alm papa. Uyo bi cigai nam ngen bi pasêtba cigai nam mulang igai kêrno alm papa bi lalau dutê. Hal o ba ndingku ade asai snang dê coa mudêak uku mlupo kêrno alm papa slalu mingêt hal-hal baik nak lêm idup bêbilai, waktau o coa nyên nam uku mlupo kêrno uku anoknê sêbênêanê gi masiak perlu dau dapêt bimbingan, kuni pengalamannê o ba jêmijai uku dau namên nak lêm manêu idup nak dênio kuni bilai moi bilai.",descriptive
458,"Isra Mijraj adeba do peristiwa peting nak lêm hmanêu Nêbai Muhammad SAW nak lêm tê mimo Wahyu kuni Allah SWT ketiko nak Sidrotul Muntaha nak lenget ketujuak. Peritêak dê tênimo Nêbai Muhammad SAW adeba berupa peritêak sêmyang lêmo puluak waktau dê bilai dê malêm. Peristiwa Isra Mijraj jijai dê do bilai rayo umat muslim kêrno peristiwa o peting utuk ningêt umat muslim nak ipê peritêak sêmyang lêmok puluak waktau o Nêbai Muhammad SAW minoi keringanan sapêi jijai lêmo waktau adeba Shubuh, Dhuhur, Ashar, Maghrib ngen Isya. Ngen peristiwa hmanêu Nêbai Muhammad SAW yo jijai têmamêak kuwêt imên umat muslim nak lêm manêu ibadahnê.",persuasive
592,"Cerito waktau uku gi sêkulah bêl o ukuade mete tapi luyên jurusan si nak jurusan IPA sedangkan uku nak IPS, keme sêkulah do pnan amên si belek dutê si mot uku, i o kulo amên uku dê belek dutê uku bi pasêt mot si. Waktau uku nam gabok moi umêaknê o cuma malêm Mingau, jijai bi lok si tip malêm Mingau uku bi pasêt moi umêaknê. Ceritonê bi ade kêkiro dêtaun keme mete coa sêngajo uku waktau o coa si malêm Mingau uku ade perlu pas kulo coa si uak kuni pnan meteku amên coa salêakku malêm Rêbu, jijai sudo urusanku o kêrno gi pêlbêak ati si kêlmê igê gi kêkiro jam dêlapên uku singêak pna meteku o, pas uku masuk uku kêmliak ade sêmanêa nak ruang tamu, meteku agok sêsabên mukok bang pas kêmliak uku. Jijai si madêak tamu o adeba gi sêpasuaknê, pas nyên kulo uku masuk trus uku sêmalam uku ngen sêmanêi o têkanjêt, ruponê si o kuwaatku waktau gi SD bêl o, jijai keme nguta uku madêak keme cuma kuwat bae kêrno do sêkulah singêak pyo pas mêlitas bae nadêakku, si makau amên dio metenê si bi an mete nadêaknê, têmi uk do o lêm atêiku coa têmimo tapi uku awêi coa ade jêjano bae mêak kêten igê, coa an uku pamit belek, mênnê meteku o uku mutus.",descriptive
861,"Utuk zaman uyo bi dau aplikasi dé nam ité makéi utuk komunikasi liwét handphone, dé doné adea instagram. Waktau pértamo kéluwéa aplikasi yo bi paok kuté tun dé ad andriod makéi témasuk uku, ngen adené aplikasi yo amén uku khususné dé dau uku makéi do o utuk mésoa dau kuwat ngen dau informasi dé mungkin péting utukku. Ade kékiro duai taun uku makéi aplikasi yo, déniénné uku mudéak lok mésoa jéjano muloi kuni tun jagéa sapéi mésoa informasi artis ngen pejabat nam kuté, muloi rami tun dau makéi aplikasi instagram yo kénliak ku goyo an bi dau dé ku ang baik utukku kémliak, jijai muloi kuni o uku témutup aplikasi instagram yo ngut uyo uku cigai makéi.",narrative
1037,"Pêrnêak bêl o uku tingêt ngen calon kuni do partai politik moi umêakku, waktau o bi paok pemilu jijai si magêa uku madêak lok minoi suaro utuknê. Kêrno uku nak pnanku o bêl o pêrnêak jijai kêtuai pemuda, makonê si magêa uku padahal uku coa kênal ngen si, si madêak dapêt informasi kuni tun utuk mêluak magêa uku. Kêrno si mnamu nak umêakku bi pasêtba uku mgo, kêrno uku api bae amên mnamu coa uku têmulok,malêm o si madêak ngen uku amên nam minoi suaro utuk do suaronê si siap mêlêi caci lêmo puluak ribau, amên uku nam dapêt sotos suaro si mêlêi uku motor bêlau do. Uku cuma tawai bae têmi uk si miling, tapi uku kulo coa manguk, uku cuma sêmimêt keceknê ngen madêak uku mo kasiak bi mnamu moi pnanku tapi amên utuk mêsoa suaro masuk moi umêakku do o salêak pnannê, uku iso si tun politik tapi uku namên politik. Jijai utuk têmutup nguta uku madêak uku coa nam janjai, uku kulo coa nam têmimo caci, tapi uku sêmapêi ngen tun piyo amên ade dê mcalon utuk anggota dêwan têko mdasêi i o dê knamku têmulung nadêakku, coa an si lalau.",descriptive
264,"Menyanyi adeba kegiatan dê mênêa atêi snang, kêrno nyanyi o adeba hal dê api bae nam. Coa heran dau tun dê hobi nyanyi, awêi itê namên têmi uk musik o adeba cao utuk mêlnyêp stres. Tun dê hobi nyanyi mnurut Orami.co.id, coa si cuma ade bakat nak musik tapi kutê tun têmuan suaro i o kulo menyanyi kulo dau tun pêcayo nam min atêi moi suasano dê padek. Kuni hobi nyanyi yo mênêa uku cet milên nak lomba nyanyi. Lomba nyanyi dê pertamo uku milêm pas gi nak SMP. Waktau o pas gidong ade acara pekan kreativitas tikêt Kecamatan ngen ternyato uku dapêt juaro pertamonê. Snang nyên asainê kuni cuma hobi nyanyi tapi nak kulo dapêt penghargaan sapêi uku kuliah.",argumentative
363,"Pêrnêak waktau anokku gi têtitik uku majok baliak moi msadêi, kêrno waktau anokku pêi duai dê lai pêi têlau taun ngen dê titik omor dêtaun. Keme waktau o tujaunê moi perusahaan perkebunan kupi dê ade nak sadêi keme, uku mpek lamaran nak di trus timo, keme nak di tingêa nak perumahan perusahaan pnan ku kêrjo. Utuk sapêi lokasi di kuni sadêi têmingia stom kêkiro duai jam sapêi portal perusahaan utuk moi pnan keme bakêa tingêa dêjam igai, jijai nak di itê tingêa gi nak pnan sunyai nyên. Dê nekerku waktau o kêrjoba ngut anokku sapêi waktau masuk sêkulah bae, memang sedih nyên amên itê kêmliak lokasi di dê niênnê utuk anok-anok, coa ade pnan gabok ngen kuwat kulo adêba cuma kêdau tun. Sedih o amên bagiku cigai kak beleknê, cukupba dêbat o bae jibêak mulang igai.",descriptive
1192,"Lok bêkuwat antaro sêmanêi ngen sêlawêi o têgatung ngen tunnê, dê kideknê amên dê do ade dê luyên asai ngen bêkuwat o amên donê têmangêp do o bakêa têjiai dê kidek. Dau pao tun o bi sêsamo têmuan keluargo tapi kêrno nak pnan kêrjo ade kuwat sêmanêi jano sêlawêi ipê iga sapêi paok nyên bêkuwatnê, bêkuwat barêak yo nam bae jijai mênêa muloi ajua kêlurgonê amên si sêsamo coa nam jêmago awok, dê awitnê dê sêlawêi dêmutê trus dê sêmanêi kulo lok mako têjijaiba dê nadêak tun selingkuh. Makonê utuk itê dê sêmanêi buliak bae bêkuwat ngen sêlawêi tapi itê mêstai tingêt amên do o cuma sêkêdar bêkuwat, amên nam itê mangêp si o asuak tê mêak lêbiak.",argumentative
101,"Ade nak Kulau pnan tamasya dê bi dau tun namên, gennê Pantai panjang Kulau, Uku ngen keluargo pas libur mêto moi mini, nyapku nak yo patoinê bersih mulio itê masuk sapêi lêm biding laut. Nak yo amên itê lok mênai coa buliak moi têngêak igê kêrno umoknê lai, tapi keme coa mênai nak di Cuma mêto bae. Memang spanjang patoi bersih niên bênêi putiak nê nyap ba keme kêmliak samo pêpoto. Amên mini waktau asainê coa ngêding kmasai tê pêi têgoa coa namênnê bi pa ok telau jam. Nak di ade kutê muloi kuni kêkêmuk biaso awêi barêak ruti, gêgureng, ade kulo jagung sênyêp, dau kulo umêak makan jijai amên nyemen tingêa mêsên coa perlu kêluwêa. Padek ba amên libur moi miyo kêrno coa kulo si uak kuni kota.",narrative
465,"Do igai dê uku tingêt nyên waktau muloi bêlajêa sêmyang, kêrno uku bi nam ngajai jijai utuk bêlajêa sêmyang yo coa brapo payêak. Pertamo uku bêlajêa o sêmyang subhu, memang rakaatnê didik dê mênêa uku gacang nam ipê igai guauku waktau o tun Muhammadiyah jijai subhu o coa makêi qunut, kêrno dio kulo uku an coa nam duo qunut. Makonê waktau uku tingêa nak pna dau tun NU do igai nak masjid o kulo tip subhu makêi duo qunut aku kulo harus nam mapêa duo yo, genne bi cigai uai igai agok saro kulo ba mapêanê kêrno ade asai lok nam uku mêlajêa trus ngut uku apêa. Awêi ipê itê nam sêmimok imêm waktau itê jijai makmum amên itê coa apêa duonê.",narrative
1012,"Amên cerito masalah umêak dê tênungau bi pasêtba uku dau kingêt, slamo duai taun mênêa umêak baru nam tênungau cao baik nyên, baik nadêakku kêrno bi coa kujên ngen kangin bae do o bi baik. Memang amên waktaau o coa makso mênêa umêak amên anok bi lêlai do o saro utuk mênêa umêa amên coa ade jêrkai lai amêk. Umêak keme o dê têmungau do bilik bae ade kêkro dêtaun, utuk atêp kulo do o pêi têngêak kêrno ku ang biaya, lok mupêak tun uakba pekeran mini gajai kulo gênêpba utuk kêkêmuk bêbilai. Kêrno uku nam cêm êi tip bulên kuni gajaiku walau didik do o uku nam gutek kêmrêjo umêak ngut sudo, tip belek kêrjo pêlbêak uku kêmrêjo dewek, mujuaba waktau ati kêrjo nak perusahaan bêl o ade didik pengalaman nak bangunan, nak diba uku kêrjo ngen samo bêlajêa bangunan.",descriptive
831,"Kebutuhan uméak tanggo dé taméak an taméak dau, sdangkan asea kuni smaten ku ang kérno nak kator dau potongan. Jijai ngényan dé nak daséi coa kérjo pasétba agok pusing coa matur caci dé tip bulénné pasét ba ku ang, ipé igai dau kébutuhan anok sékulah ngen nak daséi dé taméan an taméak la ang. Utuk nam témutup kébutuhan o uku harus nam cémubo jagéa, uku cémubo jagéa méi uduk nak muko uméak, kérno nak glung uméak dau tun dé sibuk mungkin ja ang kulo nam sémyap utuk mukméi pueng mokné dau kuni tébo o méléi saran ngen uku utuk mukok méi uduk. Pertamoné uku agok ragau tapi kérno kebutuhan ya nano mako uku cémubo utuk jagéa ngen cubo kuni didik kiléak ngen duai kilo belas do o nam dapét kuang lébiak lémo belas bukus, é an kérno tip bilai abis trus tétiko ku ang sudo o uku témaméak jijai pat kilo débilai, walau tétiko coa abis tapi pekerku génné usaho tép bésyukur bae sapéi uyo méi uduk dé uku jémuwoa o nam témaméak utuk témutup kebutuhan uméak tanggo.",narrative
315,"Kêlnyêp tun dê itê cêmito pasêt ba têmingêa duko nyên. Asai kêlnyêp o nam pengaruh ngen kesehatan psikis ngen fisik tun dê têningêa. Amên asai sedih yo nunyau, kondisi yo bakêa jijai masalah lêm idup. Mêmasing tun ade ca onê sêsu ang amên madêp krenyeng. Bukti penelitian pa o tun nam gacang mêlnyêp krenyeng cuma kêkêdau bilai ngen amên dapêt dukungan kuni tun paok di, nam kulo manêu dê biaso bêbilai si manêu utuk supayo coa brapo mingêt igai. Waktau krenyeng tip tun o coa si srai ade dê cuma kêkêdau bilai ade kulo sapêi bêbulên-bulên ngen ade kulo sapêi têtaun.  ",argumentative
512,"Kêan tingêa nak Lampung uku dau kulo namên cao-cao nak Lampung i o kulo adat istiadatnê têmasuk ta ai. Nak Lampung dau mêcêm ta ai dê ade, amên dê ade uku pêrnêak kêmliak waktau o pas nak Lampung Barat, jijai nak di o ade gennê ta ai Sekura jano ta ai Tuping amên tun Lampung madêak. Acara ta ai yo nade biasonê nak tip awal bulên syawal, ta ai yo amên nadêak tun Lampung gunonê utuk kêmten asai syukur , snang ngen utuk mingêt jano bae kêsalêak tê dê sudo itê mênêa. Sayang nê ta ai yo coa itê nam kêmliak têngen bae, kêrno dio adenê dê taun dêbat.",narrative
601,"Api coa kêsal itê lok sapêi gacang pnan kêrjo tapi pas nak dalên têmau macet, uku cet mêngiak têtiko nam lêm atêi amên têmau barêak yo. Awêi ipê itê coa mêngiak itê bi uak dalên o biasonê lacêa ipê igai do o coa si dalên utamo, biasonê uku kak dalên yo utuk nam milok macet amên pueng bilai. Itê bi tlanjua kak dalên o sapêi nak têtêngêak ade kulo tun ulêak dê smujungnê muk dalên o têngêak, jijai itê belek igai mêsoa dalên luyên uak igai. Amên uku galok amên têmau barêak o kuni uku tamêak mêngiak padek uku belek igai walau nak atêi têtiko gi masiak kêsal. Dêniênnê amên bi barêak yo bi pasêt mabis waktau, tapi awêi ipê igai paling be amên têlat sapêi pnan kêrjo siap bae kêno pêngiak sêati itê madêak alasan tê.",narrative
836,"Utuk ité dé bi mukok usaho bi pasétba ité bi siap utung ngen rugai, uku manéu usaho biade kékiro télau belas taun, lém perjalanan o genné usaho kének ngen tu un o bi biaso, ade waktauné ité kének i o kulo ade waktau ité tu un. Ade kékiro lém pat taun yo uku mémang méding amén usahoku agok tu un aseané nébaning waktau sé ati yo, jijai dau rugai kuni utungné. Jijai amén uku madép kondisi barék yo lém kondisi rugai, do o uku coa brapo meker igé, dé pétingné utukku kérjo ade tunku nam kérjo utuk masalah utung o dé niénné kédau bae dé péting méak sapéi rugai lai. Ité kulo coa nam madéak amén gi nak lém kondisi uyo, asaiku utuk ité nam dapét utung lai o agok saro, jijai nadép bae ngen nanéu, dé pétingné kulo amén bi jérkai té do o ité gi dapét amén memang coa jérkai coa kulo ité nam jémalang.",narrative
578,"Dau anok uai uyo galok mênêa kejutan ngen kêkuwatnê waktau ulang taun o nadêakku agok kuang baik, misalnê bae kuwat dê ulang taun o cênimêi ngen biyoa, amên biyonê o biyoaa biaso coa jêjano, têtiko ade niên dê bi sêngajo sêmiyap biyoa awêi biyoa got, ade kulo dê makêi tênoa tênamêak ngen gêlpung dio nadêakku dê ku ang baik. Amên mnurutku buliak bae itê lok mênêa kejutan utuk kuwat jano tun dê itê smayang, tapi kênêaba kejutan dê baik, coa mênêa selek, coa mênêa bakêa bahayo ngen coa mênêa tun o sapêi gis atêi ngen itê. Dau itê kêmliak nak media ade dê sapêi buknê têkêmêm, ade kulo dê sapêi silêak mênyilêak, dê barêak yo ba itê mêstai mulok mêak sapêi itê mênêa.",expository
54,"Bakwan adeba kêkêmuk gênureng dê tun mênêa kuni bahan pêgen lapên ngen gêlpung gênum, dê awit itê têmau nak Indonesia. Bakwan o adeba kêkêmuk dê biaso tun jêmuao keliling jano nak do pnan, bahannê kuni gêlpung gênum nunok ngen toge, kol sênisit, wartel sênisit, cênapua ngen gnum trus nulek biasonê tênamêak dawên bawang ngen rêrêpêak dê luyênnê awêi ipê kêlok sêsuoi ngen sliro tê. Ca o tun madêak nê kulo mêmêcêm ade dê madêak bakwan, bola-bola, ote-ote sêsuoi ngen daerahnê. Amên nak Jepang bi lok srai kulo gênnê yasai tempura tainê tempura sayur jano sayur gênureng, amên menurut asalnê kêmuk yo kuni Cino, bak tainê daging wan tainêbal, jijai daging bulêt gênureng.",argumentative
837,"Amén nak lém manéu usaho ade waktauné ité méding rugai, nak waktau oba ité méstai lok sabar ngen mésoa ade jano dé ku ang lém ité manéu usaho té yo. Dé nédingku utuk usahoku nak rugai o kérno manajemen dé uku manéu do ade dé ku ang, ku angné o kuni uku dewek kérno uku galok gacang pécayo ngen kékuwat utuk nam méléi barang duté masénné sudo yo, nak lém usaho jano bisnis caoku yo saléak, harusné uku buliak bae pécayo tapi uku harus nak titik aman, misalné ade kékuwat lok mok barang kiléak do o méak uku dé méléiné jano uku madéak ngen kuwatku o utuk nam mubung kator bae urusan barang, tapi uku kulo harus nam témkén tun kator utuk jibéak méléi butang, amén ade tun lok butang do o si harus mpek jano agunanné nak kator ngen ade suét perjanjian, harusné uku ménéa baréak yo jijai uku nam coa rugai.",descriptive
1019,"Dê gênnê fasilitas umum o dê api bae nam makêi jano moi mini. Awêi dalên, makonê amên ade tun dê gmuno dalên o utuk pribadi misalnê si ulêak trus têmutup dalên do o si bi mnyalêak ngen gêmangau aktivitas tun dau. Adê têtiko itê pas mlitas do dalên bi uak jano bi têngêak perjalanan do tênutup kêrno nakêi tun utuk acara, nak lêm atêi tê kêmbiak jêngiknê ipê itê bi uak trus itê mêstai belek igai jano mêsoa dalên luyên utuk moi tujau tê. Gennê fasilitas umum o do o utuk tun api bae ngen coa bulaik mênêa utuk pribadi, têtiko dê snayang tê o kêrno ade isin kuni pejabat di utuk nam makêi pribadi fasilitas o.",expository
1079,"Buliak bae dau kuwat tapi kuni kutê kuwat o ngen kêdau kê an itê bêkuwat do o itê nam kêmliak ipê dê bêbênêa kuwat. Gennê kuwat ade dê cuma lok mok utung bae ngen itê mako si lok bêkuwat, ade kulo dê si mok kesempatan ngen bêkuwat ngen itê si nam têmamêak kuwatnê kuni kêkuwat tê o, kuwat dê nêniên kuwat paling ade do jano duai. Dê bêbênêa kuwat yo mnurutku dê lok namên ngen lok têmimo itê nak lêm kondisi jano bae, coa si miliak itê gidong snang jano gidong saro si gi masiak kêmuwat itê. Têtiko waktau itê minoi tulung kulo si lêbiak gacang nam têmulung do o ba dê nadêakku bêbênêa kuwat. Belek ngen itê kulo awêi ipê cao tê ngen kuwat, amên itê waktau jayo coa tingêt kêkuwat i o kulo kêkuwat tê mênêa itê.",expository
656,"Bilai Kemerdekaan Republik Indonesia dê tujuak puluak tujuak jijai bilai dê nênêmot dau masyarakat, i o kulo ngen masyarakat Dusun Gajah Desa Rejo Sari Kecamatan Deket Kabupaten Lamongan. Anok uai nak di tê têgabung lêm Karang Taruna Harapan Gajah mênêa kêkêdau rêncano acara kegiatan pertandingan guno mênêa pesta utuk madêp bilai HUT RI, ade kulo pertandingan voli dê main muloi kuni anok uai, mêmêi kulo. Pertandingan voli yo bi an nênêmot masyarakat Dusun Gajah kêrno kanyo bi an coa nade ngen adenê pandemi covid 19 dê coa nam mênêa pertandingan awêi yo. Nak HUT RI dê tujuak puluak tujuak yo pertandingan voli yo jijai dê paling rami kêrno pertandingan yo ba dê paling dau tun dê tmoton ngen tun dê milêm. Pas pertandingan sudo panitia langsung mêlêi hadiah ngen dê mênang, bilai mênnê o jijai acara akhir utuk HUT RI dê kê tujuak puluak tujuak.",narrative
1087,"Stres o amên itê bogoa meker do o bakêa tamêak stres, utuk mêlnyêp stres o itê nam kêmrêjo jano bae dê itê nam jano itê lalau moi mêsoa hiburan dê snang misalnê moi laut, moi pasar dê pnan tun rami jano moi mall. Ndingku amên moi laut do o gacang uku utuk mêlnyêp stres ipê igai samo ngewea jano mênai nak laut, dê awitnê amên uku ngewea oba. Ngen kêmewea kan do o ade asai snang dewek nak atêi, ipê igai amên ngeweanê nek têngêak laut biasonê uku nam dapêt kan lêlai. Amên ade rêncano utuk ngewea moi laut biasonê uku majok kêkuwat têtiko sapêi tun têlau, keme sêmiwo biduk sêsu ang kêrno biduknê agok titik do o bêduai ngen dê têmuan biduk bae bi gênêp, siwonê kulo utuk dêbilai coa si la ang igê, ngen keme makêi biduk dêdewek o  keme ngeweanê coa do pnan be amên bi mbiding baru têmau igai ngen kêkuwat.",descriptive
935,"Uku ngut ba uyo amên ade mon amis terutamo mon dalêak do o asai lok mutêak ngen têtiko ulauku muloi gis amên an igê sêmnok. Jijai utuk tê dê coa taên ngen mon amis yo itê mêstai sêmyap jano dê nam milok utuk itê mêak sapêi sêmnok mon amis o. Amên dê uku mênêa, utuk milok mon o uku cet min minyok angin nak lêm pakitku, misalnê ade pnan dê coa nam milok dê adu hubungannê ngen mon amis yo uku nam gacang makêi minyok angin ngen pmek nak stangên jano mpek langsung nak yung. Coa nyên uku nam makso amên sêmnok mon amis o, memang daau tun dê taên sêmon tapi uku coa nam, makonê amên nam uku bi pasêtba milok pnan o, amên namên awitnê coa uku magêa amên nak di o bakêa sêmnok mon amis.",persuasive
471,"Nak pnan keme tingêa uyo walau dau tun dê agamonê Islam tapi nak di kulo ade dê agamo luyên, ade abiak pat otos meter kuni dasêi di o ade bangunan vihara pnan ibadah tun dê agamo Budha. Walau dau tun dê lêluyên agamo tapi keme idup rukun ngen saling mêgo antaro do ngen dê luyênnê, amên pas bilai rayo keme têbo o mêgo nyên ngen bilai o, keme kulo i o amên pas bilai rayonê. Uku dau kenal ngen têbo o amên keme waktau nguta keme coa pêrnêak smingung masalah agamo, khususnê uku didik kulo coa ku lok madêak masalah o bagiku dio masalah pribadi dê itê coa buliak murus urusan yo, belek ngen tunnê kutê soalnê masalah atêi.",narrative
671,"Olah raga o memang dau manfaatnê utuk awok tê, ipê igai itê dê bi omor awêi uku. Uku bêl o sêati galok olah raga nak o ngêding nyên asai coa baik, ipê igai waktau o kêrjoku nak kator jijai tip bilai o coa ade kêluwêa eteng. Pas uku bi cigai kêrjo nak pnan an, kêrjo nak pnan bêlau uku awit nak lapangan, utuk pertamo kilai uku mêding awokku gêgis ê an kêrno bi biaso jijai cigai ngêding igai. Ipê igai jak nak pnan kêrjo bêlau utuk galok manêu olah raga krita tip pueng, ngen uku olah raga o nak awok bêbênêa asai sehat nyên, makonê ngut uyo uku gimasiak manêu olah raga krita yo. Pêrnêak uku bêdan ade abiak dêmingau do o kêrno uku lalau moi luwêa kota nak awok asainê ku ang baik, ade asai gêgis nak betis ngen kêdongku, belek kuni o uku muloi igai utuk nam tip pueng olah raga krita yo. Ndingku dau nyên manfaatnê jak uku manêu dio.",narrative
494,"Luyên pnan luyên kulo rubo dê nam itê min utuk belek, awêi nak Lampung bae ade kêkêdau pnan dê nam itê magêa. Barêak nak Kabupaten Tulang Bawang kuni di itê nam min kan mêsin tapi iso si kan mêsin kan laut, kêrno nak di daerahnê dau biyoa jijai asea kuni di o kan awêi kan spêt, kan nila, kan wên ngen dau igai kan dê luyên. Dê dau tun mêsoa o kan mêsin kan wên, amên dêdio kannê nêa jano bae padek lok gênureng biaso jano nêa kan samêa asainê padek nyên. Uku bae kadêak uku bi an tingêa nak Lampung yo amên uku ade moi arah Tulang Bawang uku bi pasêt têmukua kan mêsin, nak panan luyên ade kulo awêi nak Bandarlampung tapi utuk gonê bi la ang.",descriptive
654,"Kegiatan ekstrakurikuler jijai pnan utuk kêmbang bakat siswa dê nam mêlêi epek positif. Siswa dê bakêa nam ade karkter dê kreatif ngen jiwo gotong royong, mandiri ngen ade akhlak. Sêkulah ade kêwajiban utuk nam made kegiatan ektrskurukuler ngen majêa utuk kêmbang bakat siswa. Lêm Peraturan Mentri Pendidikan dan Kebudayaan Republik Indonesia No.62 taun 2014 tentang ekstrakurikuler adeba kegiatan utuk kêmbang karakter siswa ngen cao optimal dê nanêu nak luwêa jam bêlajêa nêbimbing ngen nawas sêkulah. Dê do kegiatan ekstrakurukuler adeba olah raga dê jijai ekstrakurikuler dê dau niliak kêrno olah raga yo dau siswa dê têmuan minat nak bidang yo. Biasonê bidang olah raga dê nanêu nak sêkulah o sêsuoi ngen pasilitas dê ade nak sêkulah, jijai pas siswa bêlajêa nak sêkulah coa si cuma pitar cao akademis tapi nam kulo kêmang bakat dê ade ngen siswa o kêrno milêm kegiatan ekstrakurikuler.",expository
704,"Zaman yo kamera bi nak ipê-ipê, luyên kuni kamera CCTV ade kulo tun dê cuma cêcubo bae gen mêmain mênêa video ngen kameranê. Utuk itê dê galok lalau ipê igai awit moi pnan krami, lok têatêi nyên mêak sapêi itê jijai korban mênyelek dê nam tun mok gambar tê têngên bae. Itê harus dau mingêt awok tê dewek mêak sapêi têjijai ngen itê, amên sapêi têjijai coa tê nam mbayang amên sapêi mcibêa nak medsos gawe tê dê mnyelek o. Au ba tun dê coa kenal jano coa namên ngen itê, awêi ipê amên ade tun dê namên itê, dio dê jijai masalah ngen itê, misalnê anok jano sêpasuak tê dê kêmliak, asaiku ngut matêi itê mêding seleknê. ",expository
677,"Cet amên gidong libur coa lalau jano gidong coa ade acara, biasonê uku nak dasêi têtiko uku kulo majok anokku dê pisêt main game bal, sapêi têtiko kêmbiak serunê keme main coa mêngêding coa tê namên bi kêdau kê an, tapi amên utuk mukmêi ngen pas waktau sêmyang keme bi pasêt bêdan kilêak. Memang anokku dê pisêt ja ang lok lalau amên coa ade pêting nyên srai ngen uku, do oba amên keme gidong nak dasêi keme awit main game bêduai. Utuk main yo pertamo dê majêa uku o anokku dê tuai, ayok o uku namên ade permainan yo tapi uku ati namên jano ati nam cao mainnê, pas bi nam uku cet majok anokku utuk main kuni si kêluwêa jijai nam main nak dasêi bae.",descriptive
278,"Idola ngen tun o coa si cuma idola ngen artis terkenal bae, tapi nam kulo idola o ngen tokoh sastrawan awêi dê nding murid Madrasah Aliyah Nurudz Dholam, Desa Kedundung Kecamatan Kedundung, Sampang, murid-murid o têmau ngen JPRM Lukman Hakim AG, sastrawan asalnê kuni Sumenep Madura. Kêkêdau asea karya Lukman Hakim AG ade nak perpustakaan titik nak Madrasah Aliyah Nurudz Dholam, makonê murid Aliyah yo snang nyên nam têmau ngen idola têbo o dê ayok yo cuma mbaco karyanê tapi uyo nam kêmliak ngen têmau ngen tunnê langsung ngen Lukman Hakim AG. Nak lêm pertemuan o kulo si nam cemrito pengalamannê jijai penulis.",persuasive
793,"Utuk itê dê pêrnêak têmês jênalang bnatang dê itê sabên do o asainê bênêk makêt kekea tê lok mlilai uak kuni bnatang o. Mnurutku utuk dê tvmuan bnatang awêi kuyuk jano angso adeknê mêak mpas i o bae, utuk kuyuk si nam meket paok umêaknê bae jano nêa mêumêaknê kunyau coa gmangau tun, i o kulo ngen angso jano bnatang dê luyênnê, tun dê têmuan o harus nam jêmago. Coa si dididk tun kaêm kêrno mpas bnatang dê si têmuan, awêi kuyuk do o amên ku ang dê têmuan o nam jêmago nam bae si mêngêt tun, amên sapêi têjijai si mêngêt tun do o utuk mubêtnê la ang, kêkiro lok coa tun dê têmuan bnatang awêi kuyuk o mubêt tun dê kuyuknê mêngêt. Amênsi coa lok tanggung jawab do o bakêa panjang urusannê nam bae sapêi moi plisi.",argumentative
366,"Dê paling traso sedih nyên dê uku mêding ngut ba uyo ade ba pengalaman waktau têningêa tun dê itê sayang. Awêi ipê coa itê ati nam sêmnang si ipê igai mênêa si ade asai bangga, tapi si bi lalau dutê. Waktau tiakku mêningêa dio dê ndingku kêmasai lêm atêi cigai tau, ade asai lok lalau moi pnan sunyai mêkik lêleknê utuk mpas asai dê ade nak atêi. Ade kêkiro daui jano têlau bilai uku coa sliro mukmêi, Dê ade nak lêm pekeranku gêntaiba Tuhan mêdêu si lêm uku ati nam mênêa si ssnang. Si bi lalau baru uku dapêt meker jano dê slamo yo dê si majêa ngen si madêak ngen uku kutê o ade manfaatnê utukku. Dau si majêi ca o manêu idup, cao ngen tun luyên, cao ngen asuak basuak. Kutênê bêguno utukku ngen kutênê uku bi mêding trus uku manêu kulo. Utuk itê dê giade tun tuai sayang ba ngen si tênotoaba jano dê si majêa ngen itê, do igai usahoba mêak sapêi mêlawên.",expository
945,"Bi dau tun dê nimok ngen nêlipai tun gêgara btêkek nak iding tun, nam bae tun dê itê coa kenal ade nak di bi pasêtba si bakêa singung amên ade dê têkek. Nak yoba gêntai itê mêak btêkek nak pulu tun dau jano nak iding tun, pertamo do o coa sopan kêduainê do o nam bae tun peker ngen btêkek o mino si, kêtêlaunê utuk nak adab do o coa si baik. Amên itê asai lok btêkek kêsoaba pnan dê agok uak jano masuk moi toilet jano kamas mênai nak di itê btêkek amên nam kulo usaho mêak ade suaro lek, kêrno ngen tun têmi uk suaro tê btêkek bae tun jijik têmi uknê, usahoba amên nam mêak ade suaro jano suaro btêkek tê pêpêlan bae.",persuasive
279,"Bi lok si tip tun nak dênio pasêtba ade idola dê jêmijai utuk inspirasi. Hal o ba nam kulo ngen pemain bal, waktau gi titik pemain bal o kulo ade idola mêmasing. Têbo o bi pasêtba lok nam têmotoa awêi idolanê nam jijai pemain bal dê hebat. Awêi brita nak Bolanet, kêkêdau pemain bal dê terkenal waktau gi têtitik têmau ngen pemain idolanê awêi David Beckham, nak taun sembilan bêlas dêlapên num si têmau ngen Bobby Charton. Bobby Charton ba jijai dau pemain uai termasuk David Beckham, si dau mlajêa kêkêdau tehnik utuk jijai pemain bal profesional, nak di ba David Beckham bêbênêa bêlajêa trus si brasea jijai pemain profesional.",persuasive
1061,"Sêmyap dana darurat o perlu utuk tê kutê, lok si itê gi idup mênyu ang jano bi ade keluargo. Uku kuni bêl o uku têp sêmyap gennê dana darurat, ipê igai uku kêrjonê swasta itê coa namên têngen itê perlu têtibo dana o, do kulo itê idup yo coa si sehat trus, têpuak itê sakit amên coa ade dana itê bakêa bingung lok awêi ipê. Utuk tê dê bi keluargo dana darurat yo mêstai ade ipê igai itê bi ade anok, amên itê coa cêm êi tip bulên itê coa gi bakêa maik caci, guno utuk adenê dana darurat yo mêak têtibo itê perlu caci do o itê nam makêi dê niênnê itê coa pusing igai. Amên nam utuk dana barêak yo misalnê sudo itê makêi itê mêstai nam sêmyap igai mêak sapêi kosong, uku kuni gi mênyu ang bêl o dê barêak yo uku têp meker têpuak perlu dana uku bi siap, utuk dana yo coa uku makêi amên coa dêsok igê, amên ginam uku coa gêmangau d o coa niên uku makêi.",narrative
669,"Mngacap coa si cuma nam pueng jano pêlbêak bilai bae. Olah raga dê paling mudêak yo nam kulo nanêu pas kêbilai panês do o dau kulo manfaatnê, tapi mngacap pas bilai panês o memaang perlu têatêi kêrno matai bilai o panês nyên. Makonê pêting utuk kêmliak kracok jano bajau dê nakêi ngen kondisi hidrasi awok. Hidrasi waktau kêbilai panês o awok lêbiak dau kêmluwêa eteng nêbaning ngen pêlbêak bilai. Eteng dê kêluwêa kêrno olah raga ngen  panês matai bilai, kejijai waktau mngacap nak têngêak bilai o coa ade persiapan ngen biyoa dê gênêp do o bakêa mênêa kram nak kekea, ternyato utuk muk biyoa dau o perlu nyên utuk mngacap têngêak bilai, muk biyoa kulo lok dêdidik supayo kram ipê igai sapêi pisan waktau mngacap têngêak bilai o coa têjijai igai.",expository
1054,"Coa an igai itê bakêa madêp gennê pemilihan umum, dio suaro rakyat dê miliak utuk awêi ipê nêgrai tê lêmo taun moi mukonê. Utun nam jijai pejabat ade dê si coa meker amên si bi mlangêa praturan ngen mlangêa agamo kulo, dê si meker awêi ipê si nam jijai pejabat. Utuk tê dê rakyat yo lok têatêi mêak puce caci itê têmu uak nêgrai yo lêmo taun moi muko ngen tun dê salêak, itê bebas miliak tapi itê kulo mêak lok moi mukonê bakêa saro kêrno ulêak tun dê itê miliak yo, itê lok bêbênêa teliti ngen lok namên api dê itê miliak. Dau calon amên bi paok utuk pemilihan umum do o têtibo kten awêi tun malim nyên, nak ipê ade acara agamo si ade, moi masjid kulo biaso dêtaun dêbat uyo bi tip waktau ade, model yoba lok têatêi ngen itênê, mêak kêmliak kuni luwêa kêsoaba informasi tun dê bakêa itê lok miliak.",expository
1150,"Têtiko amên itê kêmliak awok tun o baês ade asai btanye nak lêm atêi awêi ipê si nam têmuan awok kêbaês o. Tun dê awok baês o dê daunê si jêmago coa idupnê bêbilai muloi kuni matur waktaunê sapêi si matur kêkêmuknê, amên itê têtiko dioba dê itê coa nam matur awêi ipê itê lok baês awok tê. Bi dau bukti dê itê awit kêmliak misalnê olahragawan ngen si matur kutê coa idupnê do o si nam mênêa awoknê awêi ipê kênloknê. Awêi sêlawêi do o rêrato coa lok amên awoknê jijai kidek makonê si bakêa usaho utuk nam matur cao idupnê bêbilai. Utuk oba ngen itê dê siniak awok baês muloiba matur cao idup tê.",persuasive
206,"Asai dê uku mêding pas uku tênimo nak perguruan tinggi negeri adeba asai kêmbiak snang nyên, kêrno nam skulah nak perguruan tinggi negeri nak universitas dê baês, dio kulo memang mipaiku. Utuk anok SMA dê skulah nak skulah swasta dio adeba asêa dê luwêa biaso ngen nam jijai bukti utuk ku pribadi amên uku nam dapêt pendidikan dê uku lok ngen usaho dê coa pêrnêak putus ngen duo kuni tun dê smayang uku. Dau hal bêlau dê uku mêding nak lêm manêu jijai mahasiswa bêlau. Uku coa sabar asainê utuk têmau ngen tun dê lêluyên trus kênal ngen têbo o dê bakêa misai bêbilaiku ngên kêkêwat bêlau.",expository
230,"Uku biaso nabung nak ade do bank pemritêak, mungkin bi pêpuluak taun uku nabung nak di, uku miliak bank yo kêrno nak ipê bae mudêak itê têmau gesea tip kêcamatan ade. Ipê igai uku kan tun proyek jijai nak ipê bae uku nam murus urusan caci, pas ade do bilai uku têkanjêt tun kuni bank telpon madêak uku dapêt hadiah motor kuni undian dê tip taun bank o made, pertamo uku coa pêcayo uku sabên mêak ade tun lok mêngike. Têngêak bilainê uku sêngajo lalau moi bank lok têmnai niên jano coa kabar uku dapêt nano. Jijai tun bank nê madêak kilak si cubo mêceknê, coa an uku mot si minoi nomor rekeningku uku mêlêi bukaunê, sudo si mêcek trus si madêak au memang rekening genku dapêt undian hadiahnê motor, Alhamdulillah uku snang nyên nam dapêt motor coa tê sako.",narrative
474,"Indonesia o kayo ngen mêmêcêm sukau ngen adat istiadat, uku tingêa nak Lampung bi pasêtba uku kulo dau namên jano pao dê ade nak Lampung têmasuk umêak adat. Uku tingêa nak Lampung kêkiro bi pat puluak taun lêbiak, jijai uku kulo nam basonê walau coa kutê uku namên, kêrno nak Lampung kulo ade kêkêdau baso Lampung luyên daerah bi luyên kulo basonê tapi utuk aksaranê srai, cuma basonê bae dê coa srai. Utuk umêak adat Lampung o gennê Nuwo Sesat, Nuwo Sesat yo biasonê umêak lai pnan kopoa kutê kêluargo lai amên ade acara. Nak Lampung ngut ba uyo gi mudêak itê lok têmau umêak adat yo, dê niênnê tip sadêi bi pasêt ade biasonê kulo dê têmuannê o kêpalo adat, umêaknê nêa kuni kiyêu jano umêak panggung makêi tiang ngen ciri khas Lampung.",narrative
